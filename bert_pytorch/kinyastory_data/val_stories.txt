Inkoko Na Magurijana Inkuru yabana Bawucira abana[SEP]Burundu yari umutwa Gahindiro ka Mibambwe Sekarongoro yajyaga atuma ku mugore wa Rugayi rwa Buzi i Burundi, witwaga Bwiza bwa Mashira budashira irorwa n'irongorwa umubanda w'i Nduga ngari ya Gisali na Kibanda. Gahindiro uwo Semutakirwa, ni we bitiriye Gahindiro Yuhi rya Mibambwe Sentabyo. Na we bwiza bwa Mashira uwo, yari yararongowe na Rugayi rwa Buzi, umutware w'igikomangoma mu Burundi, ariko yasabwe asanzwe ari incuti y'amagara ya Gahindiro ka Mibambwe. Rugayi amaze kurongora Bwiza rero, Gahindiro yohereza umutwa we Burundu i Burundi ati "Ugende ukeza Rugayi, umuhakweho, ujye umusetsa; maze numara kubona ubuhake, uzampere Bwiza izi ntashyo." Umutwa araboneza ajya gukeza Rugayi. Agezeyo baramwakira. Bamubajije aho aturuka, ati : "Ndaturuka i Rwanda" Rugayi, ati "Ese wari uhatswe na nde?" Burundu, ati "Nari mpatswe na Semutakirwa, hanyuma bambwira ko uhaka neza kandi ngo ukagira n'ibirunge byinshi, ni ko kumwimura ndakwisangira. Abagaragu ba Rugayi bumvise amagambo ya Burundu baraseka. Burundu yumvise ko bamuneguye bishima, noneho arushaho guhimbarwa, arakomeza arabasetsa. Atangira kubiganira uko impyisi ijya mu kiraro kurya inyana, agendesha amaboko n'amaguru bunyamaswa, babibona bakiyamirira banezerewe.

Nuko Burundu agenda akambakamba no mu nzu kwa Rugayi aho Bwiza ari, Bwiza abonye atungutse mu nzu kandi yahoze amurungurukira mu nzugi, arishima araseka cyane. Burundu amuhereza intoki, ati "Uraho nyakugira Imana?" Bwiza akubita agatwenge. Burundu asubura ku irembo aho Rugayi ari n'abagaragu be. Ariko asubirayo ntacyo abwiye Bwiza, ashaka kubanza kwimenyereza bose. Haciyeho nk'ukwezi, aba amaze kumenyerana na bose, ngo si ukubasetsa akora iyo bwabaga; ariko ari amaco yo kuzabona uko avugana na Bwiza.

Biba aho, haciyeho indi minsi, Burundu asanga Bwiza mu gikari n'amasimbi apfunyitse y'intashyo za Gahindiro. Aramwegera bajya ukwabo, ati "Ngizo intashyo za Gahindiro Semutakirwa; ngo Mutahe cyane, ngo ariko itahe ni ubusa, ritabaye ubusa wamutashyeho cyangwa nawe akagutahaho." Bwiza amaze kumva amagambo Burundu amubwiye, yipfundura urunugi mu ijosi ararumuhereza, ati "Ngiyi intashyo uzampere Gahindiro Semutakirwa Semutambashakwe umwana w'i Mbirima na Matovu, ibusasangohe, ibuvomabagabo, umutware w'i Bumbogo bwa Gatamba (Bumbogo bwa Gatamba ni umurenge wa Kigoma na Muyange mu Nduga.)"

Nuko Burundu yakira urunigi Bwiza amuhaye. Amaze kurushyikira ajya aho Rugayi ari, aramubwira, ati "Nyagasani ndatashye ngiye kwirebera umugore n'abana!" Rugayi, ati "Ese uzagaruka ryari?" Burundu, ati "Nimara kubonana n'umugore n'abana nzahera ko ngaruka." Rugayi aramusezerera amuha n'intama ajyana. Buracya Burundu azindukira ku rugendo agaruka i Rwanda. Ageze kwa Gahindiro Semutakirwa, bararamukanya. Amujyana ukwe, amwereka urunigi rw'intashyo ya Bwiza, amubwira n'uko yamutumye. Ubwo butumwa bushimisha Semutakirwa; bituma asubiza Burundu kwa Rugayi ikitaraganya n'izindi ntashyo z'imibavu. Burundu aragenda. Agezeyo, imibavu y'intashyo arayihisha, ajya kwiyereka Rugayi amumenyesha ko yagarutse. Rugayi aramushima, ati "Koko urabangutse ntiwanyiciye amasezerano."

Burundu amaze kuramukanya na Rugayi, ajya kubwira Bwiza ko yamuzaniye izindi ntashyo z'imibavu. Undi arishima cyane, kuko iyo yari yarashatse ntayahabaga muri icyo gihe; bagombaga kuyigura mu Rwanda. Ubwo amuha umuntu ujya kuyimuzanira rwihishwa. Hashize iminsi, Bwiza arosa; ashaka amadahamo (imbiribiri) ayaha Burundu, ati "Ngutumye kuri Gahindiro, Semutakirwa, umwana w'i Mbilima na Matovu, ibusasabagore ibuvomabagabo, umutware w'i Bumbogo bwa Gatamba; uti: "Ngizo intashyo mwana wa se na sebukwe, uti: "Ariko itahe ni ubusa; ritabaye ubusa wamutashyeho!"

Burundu ahindukira arira inzira kuyimara, ashishikariye gushyikiriza Semutakirwa intashyo Bwiza amwoherereje. Arazimushyikiriza, amaze kuzibona arishima cyane. Na none aha Burundu izindi ngo ashyire Bwiza: amuha amahembe atatse, n'ubusasa, n'ibyanganga; ati "Genda kandi ntuzongere kugaruka mu Rwanda uzagumeyo kugeza igihe tugarukanira twembi na Bwiza; ariko hagati aho nzajya ngutumaho abandi batwa bene wanyu, kugira ngo menye ibyawe na Bwiza aho bigeze!" Burundu asubira i Burundi. Amaze kugerayo yereka Bwiza intashyo za Gahindiro, amubwira n'ubundi butumwa. Bwiza amaze kuzibona arishima cyane kuko zari ibyiza Abarundi batagira.

Nuko kuva ubwo, Burundu aguma i Burundi mu bunetsi; agumana na Rugayi n'umugore we Bwiza. Haciyeho iminsi Gahindiro yohereza undi mutwa guhakwa na Rugayi ariko amwohereza ari intumwa atumye kuri Burundu, ngo ayimenyeshe aho ibye na Bwiza bigeze. Umutwa aragenda akeza Rugayi kwa kundi kwa Burundu; we ndetse agasetsa bitambutse ibya Burundu. Bineza Rugayi kuko abonye abatwa babiri bo mu Rwanda basetsa. Umutwa abonana na mwene wabo, na we amushyikiriza Bwiza, ati "Nguyu mwene wacu, yaje kubaza aho tugejeje amagambo!"

Dore ko Burundu yagiye ajya kureshya. Bwiza atuma uwo mutwa kuri Gahindiro, ati "Ugende umumbwirire, uti: "Uzaze uhetswe wiyita mukuru we w'umugore, ntibazakumenya." Umutwa agaruka mu Rwanda asezeye nka Burundu. Rugayi amuha intama arataha. Araza abwira Gahindiro ubutumwa. Abwumvise buramuneza. Ahera ko akoranya abatwa be n'abagaragu bazajyana; ariko bake. Abatwa bagenda bamuhetse yitwikiriye akarago nk'umugore. Bamanuka amayaga ya Kinazi, bambuka Nyabarongo, bomokana u Bugesera, basingira u Burundi bwo kwa Rugayi ku kirengarenga. Bahageze basanga Rugayi yagiye guhiga. Ingobyi bayinjiza mu rugo bayururukiriza mu kirambi. Gahindiro ajya ku buriri aramukanya na Bwiza. Bategeka abaheza kugira ngo abonane na mukuru we. Bose barasohoka, bibwira ko uwo mushyitsi ari mukuru wa Bwiza w'umugore koko.

Nuko Gahindiro aratangira yiganirira na Bwiza baba iyo! Rugayi arashyira arahiguka. Ageze ku irembo abona abatwa baje bahetse. Ababaza aho baturuka. Bamubwira ko baje bahetse muramu we. Yumvise ko yagenderewe na muramu we arishima. Ajya mu nzu yicara ku rwuririro aramukanya n'uwiyita muramu we. Ariko bakaramukanya Gahindiro ahina. Bimaze akanya Bwiza abwira Rugayi, ati "Turaguheje, jya ku irembo twigire mu gikari kuganirirayo; kandi ndagusaba n'uko twiraranira tugashirana urukumbuzi."

Rugayi arabyemera; ajya ku irembo, Gahindiro na Bwiza bajya mu nzu yo mu gikari baganirirayo. Ubwo Gahindiro yagiye yitwikiriye akarago. Birirwa baganirira iyo, bwije barararana. Ku munsi wa kabiri bajya inyuma y'inzu kwota akazuba, nanone Gahindiro asohoka yitwikiriye akarago. Umuja wa Rugayi witwaga Nyirabunjagali arabukwa amaboko ye; arayitegereza asanga ari nk'ay'umugabo. Ku munsi wa gatatu yongera kuyitegereza, ajyana Rugayi ukwe aramubwira, ati "Uriya muntu bita muramu wawe w'umugore, jye nabonye afite amaboko asa n'ayafoye umuheto!" Rugayi aramutwama, ati "Genda; dore ko usa n'umusazi!" Ibyo umuja amubwiye abita i Burenga ahubwo ajya kubwira Bwiza, ati "Ndagusaba kuryamana na muramu wanjye!" Bwiza, ati "Sinanga, ariko ejo uzazindukane n'abagaragu bawe mujye guhiga, tubone uko tukwitegura muzararane." Rugayi aranezerwa, arabyemera. Ararika abahigi n'abagaragu bayirara ku ibaba. Imisambi ya mbere ihize, bakora ku mbwa, rubanda rumwomaho, ntihagira usigara mu rugo, uretse Bwiza na Gahindiro n'abantu be, na Nyirabunjagali n'abakwobwa b'abaja.

Rugayi agitirimuka aho, Bwiza bamunagurira mu ngobyi yaje ihetse Gahindiro. Bashyira nzira shishi itabona, bambuka Akanyaru, basingira u Mugina wa Jenda na Kabugondo. Hagati aho, dore ko nta nkuru ibura kibara, bati "Wa mutwa yahekesheje Bwiza ari kumwe n'umugabo muremure!" Rugayi akomaho agatima, yibuka ijambo rya Nyirabunjagali umuhigo arawuta yiruka amasigamana, ageze iwe asanga harihamagara, wa muja ari we urwikungamo. Abwira Rugayi ati "Yagiye Burundu na Bwiza bwawe! kandi aho nakenze icyazanye Burundu mu rugo umu, akirirwa aseka na Bwiza!" Yamugutwaye Semutakirwa! Ubwo Rugayi n'abe bashyira nzira bakurikira ikirari. Bageze ku Kanyaru babona ingobyi irarembera ku Mugina wa Jenda na Kabugondo. Rugayi arayireba arashoberwa, umuheto we awushyira ku ivi arawuvuna awujugunya mu ruzi, nawe yirohamo ariyahura; apfa atyo.

Nuko kuva ubwo abantu badukana imvugo, ngo: "Yagiye Burundu na Bwiza!" Buhoro buhoro uko ibihe biha ibindi, 'na Bwiza' babikuraho, hasigara "yagiye burundu" yonyine; ari byo kugenda mahera. Ikigiye ubutagaruka cyose, bati "Cyagiye burundu." Igikozwe bidasubirwaho, bati "Cyuzuze burundu." Ugiye rwose bakaziguruka, bati "Yagiye burundu!" Nk'uko Burundu yagiye mahera acikishije Bwiza.
Inkatazakurekera  Ibyivugo[SEP]Inkatazakurekera ya Rugombangogo
Ndi intwali yabyirukiye gutsinda, nsinganirwa nshaka kurwana
Ubwo duteye Abahunde, nywuhimbajemo intanage
Intambara nyirema igihugu cy'umuhinza nakivogeye
Umukinzi ampingutse imbere n'isuli,
Umurego wera nywuforana ishema
Nywushyizemo ukuboko ntiwananira,
Nongeye kurega inkokora nkanga umulindi hasi, ndarekera.
Inkuba zesereza hejuru y'icondo, ikibatsi kiyicana mu rubega
Intoki zifashe igifunga zirashya
Imisakura imucamo inkera, inkongi iravuga mu Gihengeri
Mu gihumbi cye inkurazo zihacana inkekwe
Inkuku yali afite ihinduka umuyonga agera hasi yakongotse
Umubili we uhinduka amakara n'aho aguye arakobana
Nk'ukubiswe n'iyo hejuru, abaho batinya kumukora,
Bati: Ubwo yanyagiwe n'Inkotanyi cyane,
Nimumureke mwe kumukurura ibisiga bimukembere aho.
Na byo bimurara inkera, bimaze gusinda inkaba,
Byilirwa bisingiza uwantanagiye.
Imbungiramihigo sinahagararwa hagati nk'abatagira ishyaka,
Ishyamba ry'umwimirizi ndiremamo inkora.
Umugani w'ubushwiriri  Umugani muremure Inkuru guhakwa[SEP]Ubushwiriri bwari bufite se, yarabubyaye ari butandatu, hanyuma arapfa.
Umunsi umwe, bwigira inama buti «tujye guhakirwa inka.»

Ubushwiriri bujya guhakwa.

Bumaze kugabana inka imwe, burataha.

Busohoye bujya inama buti «turye iyi nka, nitumara kuyirya dusubire kwa databuja, aduhe indi.»

Inama yo kurya inka imaze kunoga, ubushwiriri butoranya imirimo, kamwe kati «ndajya gusenya inkwi.»

Akandi kati «ndajya gukura amashyiga.»

Akandi kati «ndajya kurahura.»

Akandi kati «ndajya kuvoma.»

Tubiri, agakuru n'agato, dusigara aho.

Kamwe kati «Ndabaga.»

Akandi kati «ndagufasha.»

Ubushwiriri bujya ku mirimo yabwo.

Ubwasigaye imuhira, inka burayica, burayibaga, inyama buzigira neza, buratondora.

Ubwari bwagiye ntibwagaruka.

Akari kagiye gusenya kagize ngo karavuna urukwi, kanyerera intagarane, karapfa.

Akagiye kuvoma, kabona igicucu cyako mu mazi kati «yewe wa mwana we uri mu mazi urakora iki? Reka nze ngukubite!»Karasimbuka kitera mu mazi, kamira nkeri, karapfa.

Akari kagiye gukura amashyiga akitura hejuru, karapfa.

Akari kagiye kurahura, kagenda kiruka, karanyerera, kikubita hasi intagarane, na ko karapfa.Aka gatanu n'aka gatandatu (twa tundi twasigaye imuhira) tubonye ko twarangije kubaga, tugategereza utundi ntitutubone, turibwira tuti «ahari babonye ibyo birira ntibaza.»
Kamwe kati «ngiye gushaka uwagiye gusenya, nimubona ndajya gushaka n'abandi.»

Akandi kati «ngiye gushaka uwagiye kuvoma, nimubona ndajya gushaka n'abandi.»

Akari kagiye gushaka uwagiye kuvoma, karora mu mazi, kabona igicucu cyako, kagira ngo ni wa wundi urimo.

Karavuga kati «ubonye igihe wagiriye kuvoma ukaba ugejeje iki gihe utaraza ? Dore twabuze icyo dutekesha inyama, naho wowe wibereye mu mazi ! Henga nze ngukubitiremo.»

Karasimbuka, no mu mazi ngo «dumbuli» kagenda gatyo, karapfa.

Akari kagiye gushaka akagiye gutashya, kabona kari mu nzira gatandaraje, katazi ko kapfuye, kati «igituma waheranye inkwi, tukaba twabuze icyo dutekesha. ni iki ? Twarangije kubaga kare, naho wowe wigaramiye mu nzira nta soni? Reka nze tubonane.»

Kagenda kiruka, gakuba ijosi, karapfa.

Udushwiriri turimbuka dutyo ntihasigara n'ako kubara inkuru. Inyama ziribwa n'ibisiga.
Munanguzi wa Runihurambogo  Ibyivugo[SEP]Rutebukanimbunda imbere y'abasore
Rwa Mudasumbwa ntasumbwa
Inkaka ntahindagara habyutse imbogo
Imbirizi yazimaze mu ruzi.
Iyo yagambiriye umuhigo

Ahiga mu museke
Amasasu akayasobanura
Ari Munanguzi wa Runihurambogo.
Impara ziramurahira
Iyo ahize i Mutara amatamu ararwibonera

Yiciye Kibingo cya Rukayire
Yicira Kigarama cy'Intaganzwa
Yicira Mwiri na Rumuri.
Muri Nyakare kwa Rwisumbura
Yishe Musumba wa Ruguru

Na Maburane ya Giseke
Rwishiki rwa Matunguru
Igitondo gitangaje
Yatanze abandi kwirahira
Uwamuhigaga urugero ati:

"Nimuze duhige Rugege
Rugerero aberetse ibigeni
Arasa imigereka
Bagerura imihigo"
Rugerero rwa Buruhukira

Yahiganye n'abarekezi
Yica urukeza rw'ingwe
Ingurube zihunga imigano
Yayiganduje abahutu
Ku Rutabo rwa Jenda

Ijoro ritahanye umwijima
Yambara amatabaza.
Ingwe iteye ubwoba
Abatindi bo mu Mutende
Atanga abandi guhurura

Ntiyahumbira nk'abanyabwoba
Ayirasa izuru izuba rijya kurenga
Abazungu bamukora mu ntoki
Ko abakijije intambara y'ijoro!
Inkuku y'ikirezi 1  Inka[SEP]Intare yarihoreye yiryamira mu ndiri yayo. Imbeba ziraza zigumya kuyikina iruhande. Imwe muri zo yurira ibuye ryari hejuru y'intare, irihanuka hejuru yitura hasi, ikangura intare.
Intare ikangutse ifata akaguru k'imbeba. Imbeba yumvise ko intare iyifashe, irayibwira iti, "ndagusaba imbabazi. Singukanguye mbishaka, ni ibyago nigiriye. Mbese ubundi agatumbi kanjye kakumarira iki? Ndekura nzagushimira iyo neza ungiriye."

Intare irayirekura iragenda. Isigara iseka, iti, "ndifuza kubona aha imbeba ishimira intare." Hashize iminsi mike, imbeba ijya mu ishyamba gushaka yo ibyo irya. Yumva umutontomo w'intare. Ya mbeba iribwira iti, "ngiye kureba icyo kintu ahari kiri mu makuba."
Imbeba ijya kureba aho yumvise icyo kintu gitakira. Ihageze isanga ari ya ntare yayigiriye neza yaguye mu mutego. Imbeba ngo iyikubite amaso, irayibwira iti, "hinga nze mugenzi wanjye, ngerageze kugukiza." Imbeba icagagura imigozi yari yafashe intare mu maboko no mu ijosi.

Ni uko intare na yo ibona ubuca ya migozi yari yayifashe amaguru, ibona intege noneho zishwanyaguza wa mutego, ku neza y'imbeba kandi ari yo ntoya.

"Giraso yiturwa indi."

"Inuma y'i Burundi yatumye ku y'i Rwanda ngo ha uguha."
Nugururiye Inyange  Imivugo[SEP]Ruti basingiza kudatinya
Intwari ziheta iminega y'indekwe
Rwa ndirima ya Rukemampunzi
Ingeri ibanza ku mpuruza
Ibanguye rukikampiri

Icumu ryesa impingane;
Yarikuye mu y'i Mpushi
Barikebye impundaza
Rigahorana impambara.
Reka mpabuka iritoneshe:

Iyo irikuye mu gitugu
Ntiritera hasi
Ihora iryuhira umutuku
Inka itemba ku rubango
Ni irya Rubuzakuniha

Rigakatirana imberera
Ikarikunda mu mbaraga
Rijya kwanika imirambo;
Ryabimbuye isahaha
Zigisobanura indekwe;

Yarimenyereje amaraso
Ntirimenya gusiba inzigo;
Ikaritwara izira ubwoba :
Yaritunguje abarasi
Baririmbye inkuku isumba

Icyo gisigara bagiheramo
Urugo rwabo irarusakiza;
Usohotse kumena urukubo
Akaba Ndekezi barabonana:
Icumu ry'indemarugamba

Iryuhira rihaze indekwe
Rimuheramo n'umuhunda:
Arariheka mu mugongo.
Abura uwamuhumuriza,
Abura uhamagara i Kabare;

Mwene Karuranga
Abona ababo b'i Gacuba
Ati, "muramenye gucabuka
Mudashirira ku macumu
Ngiye guca iy'Irango

Njye kubaza Munyuzangabo
Abaragiye inkuku iyo bajya!
Inkuba nsize mu z'i Murambi
Ntimenya gusongerwa
Ni iy'Imesarubango:

Ubwo izisumbya inkubiri
Nirengagije inkoni
Ngo ejo Nkubito itampotora;
None uw'Impayamaguru
Ambwiye uwo ifashe mpiri

Mu mpinga ya Ntunga
Ntinya guca iy'i Ndera
Ngo Ingeri y'Indengamimaro
Itangarika mu nduru!"
Ntizi kwica indagano

Iberwa no gucura inkumbi
Inkuba zose ikazitegeka;
Ntimenya gusiga inkomeri
Ibana ishya ku nkiko
Na yo yitwa Inkebabugingo.
Mu mataba i Nyamugari  Abakuru[SEP]Ubushwiriri bwari bufite se, yarabubyaye ari butandatu, hanyuma arapfa.
Umunsi umwe, bwigira inama buti «tujye guhakirwa inka.»

Ubushwiriri bujya guhakwa.

Bumaze kugabana inka imwe, burataha.

Busohoye bujya inama buti «turye iyi nka, nitumara kuyirya dusubire kwa databuja, aduhe indi.»

Inama yo kurya inka imaze kunoga, ubushwiriri butoranya imirimo, kamwe kati «ndajya gusenya inkwi.»

Akandi kati «ndajya gukura amashyiga.»

Akandi kati «ndajya kurahura.»

Akandi kati «ndajya kuvoma.»

Tubiri, agakuru n'agato, dusigara aho.

Kamwe kati «Ndabaga.»

Akandi kati «ndagufasha.»

Ubushwiriri bujya ku mirimo yabwo.

Ubwasigaye imuhira, inka burayica, burayibaga, inyama buzigira neza, buratondora.

Ubwari bwagiye ntibwagaruka.

Akari kagiye gusenya kagize ngo karavuna urukwi, kanyerera intagarane, karapfa.

Akagiye kuvoma, kabona igicucu cyako mu mazi kati «yewe wa mwana we uri mu mazi urakora iki? Reka nze ngukubite!»Karasimbuka kitera mu mazi, kamira nkeri, karapfa.

Akari kagiye gukura amashyiga akitura hejuru, karapfa.

Akari kagiye kurahura, kagenda kiruka, karanyerera, kikubita hasi intagarane, na ko karapfa.Aka gatanu n'aka gatandatu (twa tundi twasigaye imuhira) tubonye ko twarangije kubaga, tugategereza utundi ntitutubone, turibwira tuti «ahari babonye ibyo birira ntibaza.»
Kamwe kati «ngiye gushaka uwagiye gusenya, nimubona ndajya gushaka n'abandi.»

Akandi kati «ngiye gushaka uwagiye kuvoma, nimubona ndajya gushaka n'abandi.»

Akari kagiye gushaka uwagiye kuvoma, karora mu mazi, kabona igicucu cyako, kagira ngo ni wa wundi urimo.

Karavuga kati «ubonye igihe wagiriye kuvoma ukaba ugejeje iki gihe utaraza ? Dore twabuze icyo dutekesha inyama, naho wowe wibereye mu mazi ! Henga nze ngukubitiremo.»

Karasimbuka, no mu mazi ngo «dumbuli» kagenda gatyo, karapfa.

Akari kagiye gushaka akagiye gutashya, kabona kari mu nzira gatandaraje, katazi ko kapfuye, kati «igituma waheranye inkwi, tukaba twabuze icyo dutekesha. ni iki ? Twarangije kubaga kare, naho wowe wigaramiye mu nzira nta soni? Reka nze tubonane.»

Kagenda kiruka, gakuba ijosi, karapfa.

Udushwiriri turimbuka dutyo ntihasigara n'ako kubara inkuru. Inyama ziribwa n'ibisiga.
Rugambwa abagabo  Ibyivugo[SEP]Nabo Ni Abacu Muri iki gihe muziko urubyiruko Ahanini rwugarijwe nicyorezo Cya sida. Sida ni indwara mbi kandi Yandurira mu busambanyi, mu nshinge N’inzembe bidasukuye kimwe n’uko Umubyeyi ashobora kuyanduza umwana We mu gihe cyo kumubyara Ikibabaje nuko urwo rubyiruko Rudakurikiza inama rugirwa rukazifata nk’umukino. Mufate ingamba murugarijwe kuko Nta mishanga mu bishira. SIDA nta muti igira nta, rukingoumuti usigaye n’ukwifata Ubudahemuka, byananirana ugakoresha agakingirizo. Aho mwari muziko n’abanduye ari abacu? Baracintwe bagwa mu kaga ariko ntitugomba kubatererana, Tubabe hafi, tubafashe kugera kubigo ndera buzima Aho bafatira imiti igabanya ubukana Bw’iyondwara, maze ubuzima bukomeze Turasaba abnduye kudakomeza kwanduzanya no kwanduza Abatarandura, muhashye icyo cyago, Igihugu kibatezeho byinshi
Inshuti nyanshuti Insigamigani Bawuca barikuganira ibijyanye n'imibanire nabandi[SEP]Kera habayeho umugabo Ndebe akaba umukungu kandi akagira inshuti eshatu yitaga iz'amagara. Umunsi umwe yenga inzoga atumira abe bose na za nshuti ze baranywa baranezerwa. Bamaze kwizihirwa, umwe muri bo witwaga Nzamurambaho arahaguruka ati "Ndagukunda, none nguhaye inka." Abari aho bose bamukurira ubwatsi.

Bukeye wa mugabo ashaka kugerageza za nshuti ze. Yica ihene ayihambira mu kirago. Bugorobye yikorera ya ntumbi, aragenda no ku nshuti ye Nzamurambaho ati "Ngize ibyago nishe umuntu, none ndagira ngo umperekeze tujye kumuta mu ruzi cyangwa mu gihuru butaracya, kuko bimenyekanye nanjye napfa." Nzamurambaho ngo abyumve ariyumvira, ntiyibuka ibyo yavuze, ni ko kumusubiza ati "Umugore wanjye ntahari, none rero ntabwo nakwisigira urugo n'abana. Genda urebe undi waguherekeza, jye simboneka." Ndebe arita mu gutwi.

Araboneza no kwa Mudatenguha, amutekerereza ibyamubayeho byose. Mudatenguha agira ubwoba ahinda umushyitsi ati "Nibadufata bazatwica twembi nta kubaza kandi jye ndengana. None mugenzi wanjye, umugore wanjye ari ku nda; none sinamusiga wenyine umbabarire." Ndebe akomeza urugendo no kwa Mutunamuka atizeraga nk'uko yizeraga ba bandi bombi; babaniraga ko yamutumaga ntiyange.

Amaze kumutekerereza ibyamugwiririye, undi abyumva vuba, aramusubiza ati "Hogi tugende, sinsubira no mu nzu, umugore atambaza ibyo ari byo." Bashyira nzira baragenda, bikoreye ya ntumbi.

Bageze mu ishyamba ry'inzitane, Mutunamuka ati "Reka tumujugunye aha nta muntu uzamubona. N'anamubona ntazamenya uwamwishe." Undi ati "Komeza gato". Bigira imbere baratura. Ndebe atekerereza Mutunamuka ukuri Kose. Amwereka ya ntumbi, undi asanga koko ari ihene.

Aho bahindukiriye banezerewe, Ndebe akoranya bene wabo maze ababwira ukuntu yagerageje inshuti ze agasanga inshuti nyanshuti ari Mutunamuka. Amugororera inka baribanira, atandukana na ba bandi bamukundaga urumamo.


Isengesho ryo gushinga urugo  Abakuru[SEP]Uyu mugani baca bagira ngo: "Yazindutse iya rubika" bawuca iyo babonye cyangwa bumvise umuntu wazindukiye aho bakenga; ni bwo babaza, bati "Ese kuki naka yazindutse iya rubika?" Wakomotse kuri Rubika, murumuna wa Mashira ya Nkuba ya Sabugabo umubanda; mu myaka isaga uw'i 1400.

Kuzinduka iya Rubika rero si ukuzinduka mu nkoko za mbere; ahubwo ni ukuzindukira aho bakenga, umuntu ashobora kubonera ibyago, nk'ibyo Rubika yaboneye mu nzira yazindutse. Uwo mugabo yabayeho ku ngoma ya Mibambwe Sekarongoro yari umubanda atuye ku Kigina cya Ndiza, akanaba mwene sewabo wa Mashira; ubwo yari murumuna we; kandi bari abahanga bo kuragura, hamwe na mwishywa wabo Munyanya. Ubwo Mashira yari afite ingo eshatu: urwo ku Ndiza, n'urw'i Cyubi cya Rutobwe muri Rukoma, n'urwo mu Kivumu cya Nyanza i Nyabisindu muri Butare.

Nuko Mashira abonye Rubika na Munyanya ari abahanga bo guhanura, abategeka ko bajya bakuranwa kuza kumufasha, kuko yasangwaga n'abantu benshi bamuhanuza; kuko kandi yakundaga guhanura nijoro akangutse, uwo mwene se wabo Rubika, na we yakundaga kuzinduka kugira ngo bafatanye guhanura mu gicuku rubanda bicuye. Igihe cye cyagera akaza, akaba ari we ukangura Mashira. Mwishywa wabo Munyanya akajya abibona mu mutwe w'ubuhanuzi, agasanga Nyirarume Rubika azagirira ibyago mu nzira.

Bigeze aho aramwihererana, ati "Mubyeyi, ndagusaba ko utazajya uzinduka ujya kwa Mashira; ahubwo ku gihe cyawe ujye urarayo kandi ureba ko utahabura uburyamo cyangwa ikigutunga" Rubika aramureba aramusuzugura; aramubaza, ati "Harya ubuhanuzi ukangisha ni ubuturuka kuri nyoko?" Ubwo Rubika yavugaga mushiki we, nyina wa Munyanya. Munyanya aramwihorera yanga kubwira nyirarume nabi; barazibukirana barataha.

Bombi bamaze kugenda, Rubika ntiyemera kumvira mwishywa we; akomeza ya ngeso yo kuzindukira kwa Mashira. Bukeye mwishywa we yongera kumubaza ahengera Rubika ari kumwe na Mashira, arabegera ati "Babyeyi hari icyo nshaka kubabwira!" Araterura, ati "Rero Mashira nabwiye Rubika ngo areke ingeso ye yo kuzinduka aza iwawe, ngira ngo atazabonera ibyago mu nzira, ariko aranga aransuzugura; kandi narabibonye, azabizira! Mashira abaza Munyanya, ati "Mbese ibyago ubona azagirira mu nzira ijya iwanjye ni nk'ibihe? Munyanya ati "Natihana kuza kukubyutsa ijoro ryose azabonera ibyago mu nzira, kandi azaba iciro ry'imigani imwokame mu Rwanda atakinariho" Mashira na Rubika baramuseka; bati "Mbese ihanura ry'abakobwa ryaturutse he?" Ubwo bavugaga mushiki wabo nyina wa Munyanya.

Ngo haceho iminsi, Mashira ava i Cyubi, ajya mu rugo rwe rwo ku Kivumu cya Nyanza. Agezeyo ahasanga abaje kumuhanuza batagira ingano; ni ko gutumira Rubika ngo aze gufata igihe, abone uko amufasha guhanura. Rubika araza yitaba Mashira barahanura; ariko agacumbika mu Ruhango rwa Mutakara na Nyamagana, akajya avayo mu ijoro akabyutsa Mashira bagahanura, bwacya agasubira ku kiraro cye mu ruhango. Umunsi umwe, ahageze asanga yagemuliwe; aha abagaragu be inzoga baranywa barasinda; bagiye kuryama abategeka ko baza kumuzindura. Bamaze kuryama, Rubika akangukira hejuru by'akamenyero ke, ahamagaye abagaragu ntihagira uwitaba umugono uvuga, ubwo hakaba ku kwezi, akeka ko yakerewe; agenda yiruka abagaragu bagisinziriye ntibamenya ko yagiye. Yiruka Mayange yose akeka ko ari mu museke; kuko yari yashutswe n'ukwezi. Ngo agere mu Butansinda bwa Kigoma na Muyange, ahura na bihehe na rutare yazo izishoreye, ziramufata ziratanyaguza, ziramugabagabana; ubuhanuzi bwa Munyanya bwuzura butyo.

Abagaragu ba Rubika bakangutse basanga yandurutse kare, bashyira nzira baramukurikira; bageze kwa Mashira baramuheba; bamubajije Mashira arabahakanira. Ubwo Munyanya akaba ahari akubita agatwenge; ati "Wowe Mashira uko ureba ibisimba ntibyamuriye!" Mashira ariyumvira mu buhanuzi bwe, ati "Murumuna wanjye Rubika yapfuye koko." Ubwo buba ubwa kabiri Munyanya arusha Mashira guhanura; kuko mbere yari yarahanuye n'ibya Nyanti.

Nuko ubuhanuzi bwa Munyanya bwogera butyo; Rubika koko ahinduka iciro ry'imigani; baba bumvise umuntu wazindukiye aho bakenga, bati "Ese ni kuki yazindutse iya rubika?" Ubwo baba bazirikana inzira Rubika yanyuzemo akabona amakuba agapfa.

Kuzinduka iya rubika = Kuzindukira aho bakenga; ahashobora gukurura amakuba.
Amahamba y'abungeri b'ingurube  Imivugo[SEP]Shira ishavu n'agahinda
Nyambo ihatse ibigarama
Ubuhanga bw'i Rwanda
Twarazwe na Gihanga
Byabaye igihango
Ni ukubaho nk'impanga.

Umutima mu gitereko
Amatage aracutse
Amata aratubutse
Amatama naterebere
N'amatako atengerane.
Umutuzo uratashye
N'umutozo urataha
Ngo iryo tungo Gihanga
Yarugabiye aruhanga
Rirubere umutako
Rimutungire abana.

Shira irungu uhumure
Uhumeke ushire ishavu
Umpe nanjye Nshongore
Nze nkurate nkumburwa
Nkuririmbe nerure
Ncinye hasi nongere
Mvuze inanga n'umuduri
Ngucurange nsingize
Ubumanzi bw'Imfura
N'urugwiro wuzuye,
Rirarenga ntishisha
Nkigucuriraho imivugo
Ishushanya ibyemezo
N'ibyiza nkurikiza
By'Umubyeyi nsingiza;
Nirishaka rya joro
Naryo rize ryuzure
Mu bisiza by'Umutara
Abasaza bemeza
Ko bisumba indi misozi,
Ndarikesha ni impamo
Nkigusanza ho ibisigo.
Ngo nzimanire abahisi
N'abagenzi b'agatsiko
Umurava w'igitego
N'ubukaka bukomeye
Bisagamba ku mutima
W'uwampekanye ubutoni
Bigasesa nkabivuga
Nkaririmba mpamiriza
Mbyina cyane nahanika
Nkuza kandi nzirikana
Iryo banze ry'urugori
N'urugero rugira ingeri
By'Umubyeyi nsingiza.

Nibahute baze ubu
Amasimbi nkikiye
N'uwangabiye ayo masaro
Baririmbe wumirwe,
Urucanda rwambare
Abahungu b'imfura
N'ubukombe nkumbuye
Izo nyange z'inyana
N'amagaju mungana
Abakambwe bikore
N'abakuzi bizane
Badusange bungemo
Tuhatarame ryijime
Niricuka wicuye
Ducurure twongere
Tuguhate ibyivugo
Bikubere ibyemezo
By'ubumanzi n'ubupfura
Bugutemba ku mutima.
Mvuge cyane nseduke
Nikunde nce umuvuno
Nako ntere ya mbyino
Nti:mu byiza twambaye
N'ibitatseho amabara
Y'uburanga bweruye
Budasanzwe bwera ino
Mu mataba y'ibitego
N'ibisiza by'iyi si
Nta cyagwa mu ntege
Iyi Nyambo yangennye
Nkayibera n'ikinege
Kuko byose ingunga imwe
Biyitakara iyo kure.

Nayisanze ari iriza
Intetesha by'umutoni
N'urukundo nk'icumi
Impetesha rya cebe.
Naricutse nicara
Nteze amaso uwicaye
Ku ruhimbi nimutse
Mfite icyusa nijuse.
Yarapfukamye ndibuka
Ka kana kararira
Zirahinda impundu nsa.
Maze ubwo uko dutaguza
Bakatwita inyabutatu
Ngo dukunde twigane
Kuba indatwa turute umwe
Tube benshi twuzure
Mu kirambi twishyuze
Iyo nshyushyu twijute.

Iraguha yo ntimugura
Iyo ikwatse ntibaza..!
Ibikoba bikikubye
Yigunze yegamye
Yarakubise ya nkuba
Imunyereza nk'umurabyo
Imutura mu Nkole
Nshungerezi aca umugera
Nyakivara arimuka
Mu mashyamba ariruka
Arakoboka aremera
Ibikomere aromora.
Nakorora akambara
Nahuruza akaza ubwo
Kimwe cya ruturuturu
Mu Rutungu akizana
Umuyanja akambuka
Na Kazaza akampoza
Ryajigija ryijimye
Ubwo Imanzi akabaduka
N'agahinda ahagatiye
Rigatana yambutse.

Umuhindo uhingutse
Mu mahanga byakaze
Imizinga yivuza
Yakirana yubika,
Ibikoko bya kure
Bibahiga nta mpuhwe
Bibahingamo ubudehe
Ngo bashirire ku icumu.

Arahoroba haza we
Abahororo abahitamo
Za Nshenyi bisutse
Ku rutindo baraseka
Nyamiyonga bahageze
Na Matima barateta
Baruhuka bishuka
Ngo ubwo iwabo bahageze
He n'urwabahigaga!

Atarafata akuka
Nyarupfubire ngo aragapfa
Bamutura Kibondo
Aharara rubunda
Banamwita Yuganda
Bamuhinda ngo agende
Yarahubutse yo ahunga
Bamuhiga Nyarwanda!

Ndarushinga mburana
Arahuta arangota
Ndanashega mwiyama
Aba ibamba arambuza
Ati:iyo mu igi ntibika
Garukira aho nyabuna!
Numa mu nda ubikeyo
Udasamirwa hejuru
Nahuhuka noneho
Bakunyonze wanzize.
Numara kubyimba ibya
Wabafata ukabaheza
Wababoha nk'iminyaga
Ubakubita n'imitego
Ukabatura nk'imitiba,
Kuko uri indatsimburwa
Nzakureka ukayane.

Ntushavure shinyiriza
Ta igihunga uhumure,
Nazirose nicuye
Nibyo kandi si inzozi
Iyi ntimba izashira
Turutahe nta shiti
Turirimba urwa Yuhi
Mu rukundo tubahiga
Nze ngusange umpobere
Nguhe ibere usirimuke.

Kura kandi wimenye
Ujye kwiga ubyiteho
Ubitore utabihusha
Bagucire ho umugani,
Nuvuga unatontome
Bagutinye nk'intare
Kuko uzaba uri intiti
Idatinya kwatura
Ngo abatindi b'inaha
Badatinda ku ntebe.

Reka noye kubivuga
Ntavugishwa ntivuze
Amazinda akanzamo
Nkazubara nkegama
Ntamugabiye icyuzuzo
Kimubera icyemezo
Cy'urukundo n'ikuzo
Mubuganiza muhoza
Ngo uruhimbi nuzuze
Azimane ikivuguto.

Uzasubire ugaruke ejo
Mukubwire nongere
Nguhe ingingo ngire ijana
Maze ugende ubyemeza
Mu mirambi avukamo
Y'amataba y'Umutara
N'ibisiza by'Urukaryi
Ho mu Rwanda rw'imfura
Ubabwire ubwo buhamya
Ubaterere iyo mbyino
Ko Umubyeyi nsingiza
Adasumbwa kirazira.
Inganji Karinga: Igice Cya I Amateka Amateka y'ibwami[SEP]Baca umugani ngo ijya kurisha ihera ku rugo.

Abazasoma iki gitabo ntibazaburamo abibaza icyo ilyo zina livuga, kuko baca undi mugani ngo: « Unyuze mw’ishyamba atazi, ahaca inkoni atazi »., Ibyo tugiye gusoma, abenshi ntitwali tubizi: haboneka wenda abagura igitabo gitekereza ibyo batali bazi, bakagisangana izina batazi. INGANJI, ni ijambo lituruka ku lyo KUGANZA. Inganji Karinga rero ni ukuvuga ko Ingoma yacu y’ngabe yaganje izindi igasigara yihaliye aho zahoze zose.

Ingoma y’Ingabe, ni ukuvuga Ingorna yerekana Ubwami bw’Igihugu. Ingabe zacu ni enye : Ingabe ihatse u Rwanda, ikagaragaza Umwami yonyine, ni Karinga. Ingabekazi yayo, ni Cyim’umugizi. Ilyo Cyim’umugizi, ni ukuvuga ko « Igihugu cyima Umwami ukigira, akakirema, akakibamo Nyamugira-ubutangwa ». Mbere ya Karinga, Ingabe y’u Rwanda yitwaga RWOGA, yaremwe na Gihanga, inyagwa n’Abanyabungo, igihe Umwami wacu Ndahiro II Cyamatare aguye i Rubi rw’i Nyundo,

iriya mu Bugamba (Provinsi ya Cyingogo). Aho umuhungu we Ndoli ahungukiye, ava i Karagwe, yimye afite ingoma yitwa NANGAMADUMBU. Aho amaliye gutsinda abamurwanizaga, yimika Karinga. Iyo ye ya Nangamadumbu ayiha Abiru bo kwa Gitandura, ayibashurnbusha byo kubashimira ko Gitandura yali yaracikanye Cyim’umugizi, igihe bicikiye i Rubi rw’i Nyundo; Cyim’umugizi igaruka i Bwami ityo, aba ariyo ngoma ya Gihanga igumana na Karinga, uko yahoranye na Rwoga.

Ingabe zindi dufite, ni Mpats’ibihugu  na Kiragutse. Ili ni ukuvuga ko igihugu cyabaye kigaIi, cyagutse. Zo zaremwe na Kigeli IV RwabugiIi, ejobundi, aziremana n’indi yitwaga Icy’umwe, yahiliye ku Rucuncu, mu ipfa lya Mibambwe IV Rutarindwa. Bavuga ko na Butare yali ingabe; yali ingoma yimitswe na Kigeli IV Rwabugili na yo, bayitakaho amasaro umubili wose: na yo yahiliye ku Rucuncu.

Ingabe yerekana Ubwami, uko Karinga imeze mu Rwanda, iruta Umwami ku bukuru n’icyubahiro. Ni yo yima igihugu, Immana ikayitorera Umwami wo kuyima. N’aho Umwami yatanga asize ubusa, igihugu cyaguma aho ikacyima ubwayo, abakomoka ku Mwami bo mu nda y’ingoma bakayirwanira, aliko ntihagire uyima muli bo, kuko badakomoka  ku Mwami wayirazwe uharuka kuyima. Aho ili, Umwami atahali ivugima nk’i igoma ubwayo. Iyo ili ku mugendo hose bayakira nk’Umwami, ikagira abayishengerera umunsi n’ijoro; kandi n’Umwami ubwe yajyaga kuyishengerera; yaba ili ku mugendo Umwami akayigenda inyuma. Igihugu gifite Ingabe, gitsindwa iyo abakinesheje bacyatse Ingabe yacyo. Igihe benecyo bakiyihishe, baba bizeye ko bazabyutsa umutwe: biba byitwa ko igihugu cyabo cyaneshejwe gusa, kitaratsindwa.
Imana iruta imanga insigamugani Uyu mugani abanyarwanda bawuca babonye umuntu avuye mazi abira.[SEP]Inkoko na Magurijana bari inshuti. Ariko bahoraga barushanwa. Umunsi umwe biyemeje gukina umupira w’amaguru ngo barebe urusha undi.
Bagiye ku kibuga batangira gukina. Inkoko yakinaga yihuta ariko Magurijana akarushaho. Inkoko yateraga umupira ukagera kure, ariko Magurijana akawutera kure cyane. Inkoko itangira kurakara.
Noneho biyemeza gutera za penariti. Magurijana ni we wabanje mu izamu. Inkoko itsinda igitego kimwe gusa. Hanyuma Inkoko na yo iba igiye mu izamu.
Magurijana yateye umupira n’ikirenge atsinda igitego. Magurijana akubita amacenga atsinda igitego. Magurijana atera umupira n’umutwe atsinda igitego. Magurijana atsinda ibitego bitanu.
Inkoko igira umujinya kubera ko yari yatsinzwe. Yari yatsinzwe bikomeye. Magurijana atangira guseka kubera uwo mujinya wa mucuti we.
Inkoko yararakaye ku buryo yahise ibumbura umunwa wayo ihita imira Magurijana.
Igihe Inkoko yatahaga, ihura na nyina wa Magurijana. Nyina wa Magurijana abaza Inkoko ati, “Waba wabonye umwana wanjye?” Inkoko ntiyasubiza. Nyina wa Magurijana atangira kugira impungenge.
Hanyuma nyina wa Magurijana yumva akajwi gato kavug akati, “Mama ntabara!”  Nyina wa Magurijana areba hirya no hino anatega amatwi kurushaho. Yumva ka kajwi karaturuka mu nda y’Inkoko.
Nyina wa Magurijana arasakuza ati, “Koresha ubushobozi bwawe budasanzwe mwana wanjye!”  Magurijana ashobora kuzana impumuro mbi ndetse akanabiha. Magurijana abikoze, Inkoko itangira kumererwa nabi.
Inkoko itangira gutura imibi. Itangira kumira amacandwe no guciragura. Iritsamura, irakorora. Magurijana yari yayibihiye.
Inkoko ikomezagukorora kugeza ubwo yarutse Magurijana wari wamaze kugera mu gifu cy’inkoko. Nyina wa Magurijana n’umwana we bahita burira igiti bajya kwihisha.
Kuva icyo gihe, Inkoko na Magurijana babaye abanzi.

Inkataza –kurekera   Icyivugo cy'imyato[SEP]Inzovu y'urwijiji rukabije ubujorojoro
Iya rujegeza-bijumba rwa semitabo,
Noneho amavubi arayarika mu bikobokobo,
Kira nyumba ya rukara rwa Majoro!

Rujugitira-bijumba rwa njunditse ibika,
Imvubu y'icyagane ya ruhungabanya-bitebo,
Isigaye itengerana umuraru wose ugatigita
Ikaba iya Rutare rwa SOMUKI i Rutongo!

Kivurivuri cya ruvungura-byavu,
Imbona-bake ya ruhingitirana-mubiri,
Ni ikitayega zishokanye umunihiro,
Ikaba iya Rukara rwa MINETE!

Ruhiniriza-kibero rwa sendahiriye,
Karisimbi k'amatungo ka ruhonjokerana,
Iyo basigaye bitiranya na ruva-kwaya,
Ikaba iya Rutare rwa Muganga.

Umuduga uhetse umubyibuho wa ruzimiza-mbavu,
Imponjoke yagurirwa amarembo ya ruhimbaza-barebyi
Isigaye ikinana ibicece mu icongori ry'ibifungo:
Ikaba iya rukara rwa Kurimpuzu, nzayibaga!

Gihirihiri cya ruhingika-bondo,
Inyumba irangwa n'umubyibuho ya ruvonyeza-bijumba,
Isigaye ibunda mu byambu ikabigomera:
Iba mu ngoro mu Rukari, aho zogerezwa isahani!

Gihiringitirane cyashiriyemo umurizo,
Mavuta-mingi ya rutenga-bondo,
Iyashinganywe n'abategeka-birori ba Leta,
Ifungiye i Rwinkwavu kwa Sovanye

Rubyagira-nzira rwa ndanze guhigama,
Intamati yamazwe ubwoya no kuneta ya rubyimbabyimba,
Iyo bakekaga umwingo ikarushya abasuzumyi,
Izigamwe na Misiyoni iruhande rw'ifumbira!

Yemwe ga bana baragiye mu bishanga,
Mureke zirenze imijumbajumba n'isayo,
Nizihaga zihundagarire mu bizenga:
Zidashongesha amavuta yo gukaranga ibirayi.

Kamena niboneka ntibahute kuzamburira,
Ahanini muri hoteri harazishaka;
Zirahaka amanoti n'ibikoroti mu mabondo,
Nicyo abasirimu bazikundira murakenge!

Kuyavuga si ko kuyarangiza inyuma:
Uwarata intendeza-matwi yakesha amajoro!
Za runihira zishoka nk'imvura y'umuhindo
Impini igaturika zikwira ibishanga.

Nimugwire Bikoko by'imva-burayi
Nimutungwe isanzure ntimukinenwa!
Nimutebanwe akamaro n'ibinyamahembe
Mubyirukane n'amajyambere y'u Rwanda!
Imvano y'inganzo y'amazina y'inka  Ubumenyi, Inka[SEP]Baca umugani ngo ijya kurisha ihera ku rugo.

Abazasoma iki gitabo ntibazaburamo abibaza icyo ilyo zina livuga, kuko baca undi mugani ngo: « Unyuze mw’ishyamba atazi, ahaca inkoni atazi »., Ibyo tugiye gusoma, abenshi ntitwali tubizi: haboneka wenda abagura igitabo gitekereza ibyo batali bazi, bakagisangana izina batazi. INGANJI, ni ijambo lituruka ku lyo KUGANZA. Inganji Karinga rero ni ukuvuga ko Ingoma yacu y’ngabe yaganje izindi igasigara yihaliye aho zahoze zose.

Ingoma y’Ingabe, ni ukuvuga Ingorna yerekana Ubwami bw’Igihugu. Ingabe zacu ni enye : Ingabe ihatse u Rwanda, ikagaragaza Umwami yonyine, ni Karinga. Ingabekazi yayo, ni Cyim’umugizi. Ilyo Cyim’umugizi, ni ukuvuga ko « Igihugu cyima Umwami ukigira, akakirema, akakibamo Nyamugira-ubutangwa ». Mbere ya Karinga, Ingabe y’u Rwanda yitwaga RWOGA, yaremwe na Gihanga, inyagwa n’Abanyabungo, igihe Umwami wacu Ndahiro II Cyamatare aguye i Rubi rw’i Nyundo,

iriya mu Bugamba (Provinsi ya Cyingogo). Aho umuhungu we Ndoli ahungukiye, ava i Karagwe, yimye afite ingoma yitwa NANGAMADUMBU. Aho amaliye gutsinda abamurwanizaga, yimika Karinga. Iyo ye ya Nangamadumbu ayiha Abiru bo kwa Gitandura, ayibashurnbusha byo kubashimira ko Gitandura yali yaracikanye Cyim’umugizi, igihe bicikiye i Rubi rw’i Nyundo; Cyim’umugizi igaruka i Bwami ityo, aba ariyo ngoma ya Gihanga igumana na Karinga, uko yahoranye na Rwoga.

Ingabe zindi dufite, ni Mpats’ibihugu  na Kiragutse. Ili ni ukuvuga ko igihugu cyabaye kigaIi, cyagutse. Zo zaremwe na Kigeli IV RwabugiIi, ejobundi, aziremana n’indi yitwaga Icy’umwe, yahiliye ku Rucuncu, mu ipfa lya Mibambwe IV Rutarindwa. Bavuga ko na Butare yali ingabe; yali ingoma yimitswe na Kigeli IV Rwabugili na yo, bayitakaho amasaro umubili wose: na yo yahiliye ku Rucuncu.

Ingabe yerekana Ubwami, uko Karinga imeze mu Rwanda, iruta Umwami ku bukuru n’icyubahiro. Ni yo yima igihugu, Immana ikayitorera Umwami wo kuyima. N’aho Umwami yatanga asize ubusa, igihugu cyaguma aho ikacyima ubwayo, abakomoka ku Mwami bo mu nda y’ingoma bakayirwanira, aliko ntihagire uyima muli bo, kuko badakomoka  ku Mwami wayirazwe uharuka kuyima. Aho ili, Umwami atahali ivugima nk’i igoma ubwayo. Iyo ili ku mugendo hose bayakira nk’Umwami, ikagira abayishengerera umunsi n’ijoro; kandi n’Umwami ubwe yajyaga kuyishengerera; yaba ili ku mugendo Umwami akayigenda inyuma. Igihugu gifite Ingabe, gitsindwa iyo abakinesheje bacyatse Ingabe yacyo. Igihe benecyo bakiyihishe, baba bizeye ko bazabyutsa umutwe: biba byitwa ko igihugu cyabo cyaneshejwe gusa, kitaratsindwa.
umukobwa wo mu gisabo umugani umukobwa gisabo[SEP]Mu mataba i Nyamugari
umugabo yaragiye
ati, "yemwe bene urugo
nimuncanire indaro."
bati, "tuyicaniye abandi."
ati, "nkunda aho abandi baryamye."
bati, "urarara he mugabo?"
ati, "ndarara ku buriri."
bati, "ku buriri hari abana."
ati, "ndabaryamira neza."
bati, "urarara mu rugo iyo."
ati, "sindi inka mw'uru rugo."
bati, "urarara mu mfuruka."
ati, "sindi imfura mbi mw'uru rugo."
bati, "urarara mu kirambi."
ati, "sindi ingarama-kirambi."
bati, "urarara mu mukubo."
ati, "sindi musheru iwanyu."
bati, "urarara mu rutara."
ati, "sindi amasuka iwanyu
rwema ndarara ku buriri."
bati, "ku buriri hari abana."
ati, "ndabaryamira neza."
ati, "ndahengeka urubavu."
umugore aramusubiza
ati, "ubwo uryama ku buriri
umenye ntunkomere inkanda
ntukome n'ikirago."
ati, "iyo nkanda sinyikoma
n'ikirago singikoma."

Yageze ku buriri
amukora ku mukondo
umugore ntiyihinda
amukora ku bukobwa
umugore ntiyishanya
ahubwo ubutwenge arabuvuza
ati, "ni kose yewe Mbaraga we
ko ugarukanye imbabazi
ko bihinda nk'urubura
bigasuma nk'amashashi cyane
ziri mo ari zingahe?"
undi, "ati ni imbumburi yayo
nayihawe na Mungu
nayiteye umukobwa
mu nsi y'umukondo
urukundo rurahama
komera wumve mivumbi...

Umugore aramubwira
ati, "Muhimpundu ni uwawe
Nyirayabo ni uwawe
na Nkundumugenzi ni uwawe
na Rutanga rw'imfizi
ikibuze cyose ukijyane."

Umugabo aramubajije
ati, "mbe yewe mugore we
ko ugaba inka mu rugo umu
wagera ku bana ukarusha ho
umugabo wawe aba hehe?
Ati ejo yagiye i Bugande
tugize imana yahera yo
tukibyarira abandi...
Umusaza n'abuzukuru be Umugani muremure Bawucira abana babigisha ubwumvikane mumuryango[SEP]Abatatu Badatana I

Imbadukanabambasi,
Uw' imbaraga n' imbabazi byagaragiye kare,
Ndavuga Mbandiwimfura nyirimpunga wanogeye imfura.
Uwo ni Nzamuye na Nzirubwiko
Akaba n' inkuba yikunze aho rukomeye
Yerekeje i kantarange, ahambariye ikamba atabarukana ishema
Ashinga ibirindiro by' impuguke
Aberako n' ikubitiro ry' abashize ubujiji,
Abanza kuba umutegekwa
Ngo azabone kuba umutegetsi unyuze Muterabugingo.

Ngiyo Ingorabahizi yagobotse Nyundo
Izakuberako n' inyamamare yanyuze Rurema.
U Bugoyi yabukubise ingabo mu bitugu butunganira Rugira
Muzabaze Rugerero na Rumbati.
Ruti rutikanga imitari
Nta mitima atateye inkunga;
Rutikanga imisakura nta mize atasamagaye;
Ntsinzi y' ubujiji yabuboneye imihamuro,
Imihana ya Kanama irunamuka;

Haje ibyubi ibyomoro abibona mu museso,
Abihagaze mu rwasa urw’ intwari rurarema,
Nsanga ari igisagara cy' umugaba uziri kw' isonga.
Inkatariza gutabara ashinze imigeri mu Nyakibanda
Ahabera icyariho cy' ubukaka;

Haje ibizira ntiyazuyaza abyamagirira mu maguru mashya
Inshyame azishyigikirana ubugabo n' ubugwaneza;
Nateke ijabiro ry' ibi birori
Byabaye igisagara bigasagamba mu mpundu
Bigasanganirwa n' ab' i Butagabanya ho na Muremure,
Bigasabagiza ibirezi byo mu Kayanza;
Nziranziza, nti : urakaramba mu mirimo ihamye,
Ugire n' imimaro Imana igutezeho.

Abatatu Badatana II

KANGABO ni kamara n' umumararungu;
Uwo ni umuhire Imana yahunze ingabire y' ubugwaneza,
Nta n' ubunebwe yigeze mu minwe;
Yabaye n' inzirabwoba,
Kurya ari uwo mu bwoko bw' intwari;

Aho yabereye umwungeri yabaye n' umwungurarwuri
N' indahinyuka mu bambari ba Rurema;
Yarakwese akurikira Uwiteka,
Ntiyaba igitenzi mu batabazi,
Ni umutanguha wa Rugwiza

Rwisesurira mu nseko isusurutsa
Ni isobe ry' imisango
Rwikunda aho zesa
Ni inkuba y' amarere,
Ni marembo y' indushyi;

Imaramwaga ya mwambarira tabaro
Ntahana abahungu ku rugamba,
Ni ibambe ry' imburarugero,
Rugira yamugize rwangombwa mu ngoro za Nyundo.

Arakaramba mu mirimo ihamye,
Agire imihamuro y' amahano
N' imimaro Imana imutezeho.


Abatatu Badatana III

MATIYASI ni umudasongerwa ari ku isonga.
Mumuhe agasogongero k' ubutwari;
Mumuhaye impundu, mumuvugirize induba
N' iwabo i Nduga bazururutse,
Bazigeze i Rukaza iwa Rukaburambuga se wamubyaye.

Ntiyikore amabere ya Nyirabaziga,
Yonkeje uwabaye umugabo
Aba n' umugaba utagira igicuro cyo guhunga.
Umuhungu utihunza urugamba yabaye umurengezi
Ntaho atabaye imanzi n' imazi.

Uwo abato basizanira gusingiza,
Nsinzi y' ubugoryi urubyiruko rwigombye
Ni rugomwa muri uru Rwanda,
Ni Rwambarirashyaka
Nta shyanga ritamwumviye ibigwi.

Umurerabana n' umurengerangoma wa Rugira,
Ayibyarira abagaba ayibyirurira abagabo.
Mu magume yabaye Ngoboka,
Mu mashuri yabaye umushirakinyoma, yigisha ashishikaye;
Ngiyo inshuti y' ingaragu n' abasore,
Yabarasaniye ubutazabashira
Kuko mu mashiraniro yabaye umutishumba,
Mu mage aba rwego rw' lseminari.

Musengatabaro Abasenyeri basanze ari umusaserdoti ushize ubute
Bamushinga uburezi bw' imena,
Yarengeye benshi Murego wa Matabura
Nta butindi yigeze mu nda.

Bwanzabuke na Bwuhiro bw' umurava,
Umurasanyi w' ishema wa rushenguzamisakura
Ni isarabwe ryemeye ishyaka.
Intarindwa ya ruhigira kurinda,
Ni iraba ryamamaye i Nduga na Nyundo.

Ni indakemwa yo muz' iruguru badaharamba,
Ni Ruhanga rwisesuye urugwiro.
Umwungeri wa Mwungurangoma,
Nyubahiro ya Nyemazi,
Ni ingezi yanyuze Rurema
Ni inyenyeri yayoboye inzira y' ljuru,

Nta njiji atavanye mu ijuri
N' i Jabiro baramuririmba.
Ni imbonera yabonetse rukirema;
Ni urukerereza mu barezi.
Ni nzobe ikeye na Rukeramihigo,
Ni uruhehemure rw' umurimbo.

Ni inkuba itabaye inkuku
N' i Kabgayi bamwogeza mu bitaramo.
Intigunga yanze kuba ingungizi
Nta nganizi imuhagarara mu ruhando.
Ruhashyanduru ya ruharirwa mihigo,
Ni Intayegayezwa itagira intarizi,

Ni intango itagira inteteri,
Ni integuza y' ijuru ryera.
Ruharabugingo wagaruye amahanga yamweguriye ibihumbi
Amahunda n' ingabire zigaba ingabo;
Akicurira guhashya Rusenzi yitwa Ruserukanankubiri
Akaba inkumburwa ya Nyirigira.

Ubwo kandi ni Ingeruzabahizi y' impambara
Yibasira abahanzi bagahara izabo.
Iyo yikoranye umukore aba inkeke y' ababisha;
Umutambya akawushinga mo inkokora,
Akwuhira imitimba ari uwa Matabura ya Burega.

Uko bacumuye akabacisha mu mariba
Y‘ inema zeza ya Ruzezwabugingo,
Akabazimanira Rwinkesha wababereye inshuti n' ifunguro.
Nguwo umugaba wabaye umwogezangoma ya Ngomiganje.
Ikinani kibereye Kristu
No mu rukerera yibera icyegera cya Rurema.

Ruhakabose yamugize umuhumuza n' umuzahuzi.
Ahoga bene Gahangara banga ikiyaga.
Amabanga bakayahamba mu nda
Uwo muhango bakawuhorana ukabizihira.
Ni Umuzigamajambo wabihawe na Bwenge bwa Rugira.
Ntiyigeze kuba Gashyika
Ni Gahizi ka Murarizi wamuraze kuba imena mu Marangara.

Manamunda, mwungeri ungana Mugarura,
Uri Muganwa baririmba.
Tetero ry' abato uri shengero ry' urubyiruko,
Urakabyukurukana ihumure mu mirimo,
Uhore uri imaragahinda mu ndatwa za Rurerna,
Ugire imihamuro y' amahano uharanire kuba ingenzi.
Yazindutse iya Rubika Insigamugani bawuca babonye cyangwa bumvise umuntu wazindukiye bakenga[SEP]Uyu mugani abanyarwanda bawuca iyo babonye umuntu avuye mu mazi abira.
Ni umwe n'iyi ibiri ivuga nka wo: Imana iruta imanzi, Imana iruta ingabo!

Yose yaturutse ku ngabo mu byishimo by'abanyarwanda Imana imaze kubarokorera umwami, ahayinga umwaka wa 1700.

Rimwe, Abanyarwanda bari mu rugerero rwa Mageragere h' i Kigali cya Mwendo mu karere ka Butamwa.

Bucyeye Cyilima Rujugira ajya kubasura, ahageze arababaza ati «igituma mudashotora u Bugesera ngo twigerageze ni iki?»

Babijyamo, bemera kubihubukira nta mana yeze.

Cyilima ubwe yiyemeza kuba umugaba. Bucyeye barashibura, baratera.

Ingabo z' i Bugesera zitwaga Imanzi zibibonye zityo, zemeza Nsoro kuzibera umugaba nka Cyilima, ariko bajya inama yo kudashoka barwana n'Abanyarwanda.

Abanyabugesera bakagenda bahunga Abanyarwanda amayembayembo, nabo Abanyarwanda bagakeka ko ari ukubahunga byo kubatinya.

Bageze ku musozi witwa Gihinga, Abanyabugesera baca ibico, bakubira Abanyarwanda hagati, babatera icyorezo kibi.

Ingabo z'u Rwanda zitwaga Imanga zibonye zisumbirijwe, zisigaye hagati y'urupfu n'umupfumu, zambura Rujugira umnuheto we, kugira ngo adakomeza kurwana.

Zimaze kuwumwambura, ziminjiramo agafu, zatra urukubo, zikwirwa imishwaro.

Cyilima ariruka Nsoro amwomaho.

Cyilima amaze kubanikira kuko ngo yatebukaga cyane, agera ku mukoke mugari, awusimbutse arateba ntiyawuzimiza, akubita ikirenge ku rutsike rwo hakurya, ikiguja cyawo kirarimbuka kimurunduriramo.

Ubwo Nsoro aba arahashinze, amuhagarara hejuru abanguye icumu.

Abonye Cyilima yihebye, amugirira impuhwe kuko mbere babanaga neza. Ati «vamo vuba nguhishe Imanzi zitaragushokeraho Cyilima avamo, ariko ubwoba ari bwose, akeka ko amushuka. Nsoro amuhisha mu mwobo, arenzaho ibyatsi.
Ni yo mvano yawa mugani ngo «aho umugabo avuye undi atereraho utwatsi.»

Imanzi zigeze aho Nsoro arazirindagiza, ati «nimuhogi twigendere, Abanyarwanda ni abahanya, Cyilima yansize!»

Amaze kwikubura n'Imanzi ze, Cyilima asohoka muri wa mwobo, yiruka amasigamana ijoro ryose.

Atungutse iwe mu Ruhango rwa Kigali, asanga rubanda bajumariwe, bagira ngo yapfuye.

Bamukubise amaso barishima, bakoma akamo batera hejuru, bamwe bati «Imana iruta Imanga» Ubwo bashaka kuvuga ingabo ze zitamukuye mu mazi abira.

Abandi bati
«Imana iruta Imanzi!» kubera ingabo za Nsoro zitifuzaga kumusonera.

Abandi na bo, abashaka kuvugira icyarimwe ko Imana iruta ingabo zose, ari Imanzi za Nsoro, ari n'Imanga za Cyilima n'izindi zose iyo ziva zikajya, bati:
«Imana iruta ingabo, kuko ariyo yonyine yakuye Cyilima mu nzara z'Imanzi za Nsoro, Imanga ze zimaze gusumbirizwa.»

Nuko iyo migani yose ivuga kimwe uko ari itatu isakara mu Rwanda.

Abubahuka bati «Imana iruta Imanga.»
Abahinyura bati «Imana iruta Imanzi.»
Abakomatanya bati «Imana iruta Ingabo.»

Si Njye wahera hahera umugani.
Ijangwe yacitse umurizo  Imigani, Abana[SEP]Cacana yari mukuza, yari mukoza. Yaje ntinyishi kwa Bacondo, arabahamagara, arababwira ati «yemwe bene urugo, ntimushaka kubaga, nkabatiza intorezo n'umuhoro, mukampa ikibaro?»
Baramukubita, aragenda n'i Gatovu kwa Rukangamiheto rwa Rwogera ati «yemwe bene urugo, ntimushaka kubaga, nkabatiza intorezo n'umuhoro, mukampa ikibaro ?»

Baramukubita aragenda.

Yambuka Akanyaru, ajya kwa Cakara ati «yemwe bene urugo, ntimushaka kubaga, nkabatiza intorezo n'umuhoro, mukampa ikibaro?» Bati «inkoni ntuyizira.»

Arashogoshera n'i Bugesera, ku rwobo rwa Bayanga, ahasanga urupfu ruragiye inka zarwo.

Ati «yewe nyir' inka, ntushaka kubaga nkagutiza intorezo n'umuhoro, ukampa ikibaro?» Urupfu ruti «ndabishaka.»

Cacana ararubwira ati «nguriza inka yo kubaga.»

Urupfu ruti «ngiyo ndayikugurije.» Cacana atwara inka y'urupfu. I Gitisi na Nyamagana. Igihe agiye kuyikubita Intorezo,ahusha mu cyico, aboneza mu kuguru.

Ahamagara umwana we ati «ngwino hano umfashe.»

Umwana araza.

Cacana agiye gukubita intorezo ayirimiza umwana ku ijosi, aramuhirika; inkaInyama Cacana n'umugore we baziryaho.

Urupfu rubwira Cacana ruti «nyishyura inka yanjye wa kagabo we !» Icyo gihe inkono ikaba irahiye.

Cacana ayikubita ku mutwe ati «henga nzagusigire urupfu !»

Aramanuka no mu Misizi ya Musumba. Aratura, arakaraba ngo arye.Urupfu ruramubwira ruti «ujya kurya akanjye arabanza akanyishyura.»

Umuhungu muzima arahaguruka, arikorera, afumyamo. Ageze i Gitwiko na Rukambura, arakaraba ngo arye; urupfu ruti «Bu...» Cacana ati « Pyo...» Agutahira i Runda na Gihara, aracumbika. Ibyo kurya arabishyushya, arangije arakaraba ngo arye. Urupfu ruba rurahashinze ruti «nyishyura.»

Cacana arataraguriza, amanuka Gihara, yambuka uruzi.

Aterera Bugaragara, ageze mu mpinga, aratura, arakaraba ngo arye; urupfu ruti «naharaye; banza unyishyure.»

Cacana amanuka Bugaragara, aterera Shyorongi, yikubita mu iteme, mu Gitabage cya Mbogo na Nyabuko; aterera Kirungu, ageze mu mpinga ya Remera, aratura, arakaraba ngo arye.

Urupfu ruti «ujya kurya akanjye arabanza akishyura.»

Cacana abwira urupfu ati «reka ngusige ikirari cyume !»

Amanuka Nyundo, yikubita mu Muyanza, azamuka Zoko, ageze mu mpinga ya Zoko, aratura, arakaraba ngo arye.

Urupfu ruti «ujya kurya akanjye arabanza akanyishyura. Komeza turuhanye !»Cacana ati «ndacogoye.» Aterurana n'urupfu, akirana na rwo.

Urupfu ruramuterura rumucinya hasi.

Cacana na we araruterurano hasi ngo Piii !

Maze rurakotana, rubura gica. Imana irahagoboka, izana inka ebyiri, iziha Cacana. Cacana azishyura urupfu.

Barakiranuka.

Urupfu rubwira Cacana ruti «enda noneho nkugabire izi nka!» Cacana arazakira.

Urupfu ruti «mpa inka zanjye.»

Cacana ahungana za nka, ariko yiruka ay'ubusa urupfu rumufata mpiri, rumugwa gitumo, ruramwica.
Mbe nagukunze rwinshi  Imitoma[SEP]Ruti basingiza kudatinya
Intwari ziheta iminega y'indekwe
Rwa ndirima ya Rukemampunzi
Ingeri ibanza ku mpuruza
Ibanguye rukikampiri

Icumu ryesa impingane;
Yarikuye mu y'i Mpushi
Barikebye impundaza
Rigahorana impambara.
Reka mpabuka iritoneshe:

Iyo irikuye mu gitugu
Ntiritera hasi
Ihora iryuhira umutuku
Inka itemba ku rubango
Ni irya Rubuzakuniha

Rigakatirana imberera
Ikarikunda mu mbaraga
Rijya kwanika imirambo;
Ryabimbuye isahaha
Zigisobanura indekwe;

Yarimenyereje amaraso
Ntirimenya gusiba inzigo;
Ikaritwara izira ubwoba :
Yaritunguje abarasi
Baririmbye inkuku isumba

Icyo gisigara bagiheramo
Urugo rwabo irarusakiza;
Usohotse kumena urukubo
Akaba Ndekezi barabonana:
Icumu ry'indemarugamba

Iryuhira rihaze indekwe
Rimuheramo n'umuhunda:
Arariheka mu mugongo.
Abura uwamuhumuriza,
Abura uhamagara i Kabare;

Mwene Karuranga
Abona ababo b'i Gacuba
Ati, "muramenye gucabuka
Mudashirira ku macumu
Ngiye guca iy'Irango

Njye kubaza Munyuzangabo
Abaragiye inkuku iyo bajya!
Inkuba nsize mu z'i Murambi
Ntimenya gusongerwa
Ni iy'Imesarubango:

Ubwo izisumbya inkubiri
Nirengagije inkoni
Ngo ejo Nkubito itampotora;
None uw'Impayamaguru
Ambwiye uwo ifashe mpiri

Mu mpinga ya Ntunga
Ntinya guca iy'i Ndera
Ngo Ingeri y'Indengamimaro
Itangarika mu nduru!"
Ntizi kwica indagano

Iberwa no gucura inkumbi
Inkuba zose ikazitegeka;
Ntimenya gusiga inkomeri
Ibana ishya ku nkiko
Na yo yitwa Inkebabugingo.
Ntamushobora  Imivugo[SEP]Burundu yari umutwa Gahindiro ka Mibambwe Sekarongoro yajyaga atuma ku mugore wa Rugayi rwa Buzi i Burundi, witwaga Bwiza bwa Mashira budashira irorwa n'irongorwa umubanda w'i Nduga ngari ya Gisali na Kibanda. Gahindiro uwo Semutakirwa, ni we bitiriye Gahindiro Yuhi rya Mibambwe Sentabyo. Na we bwiza bwa Mashira uwo, yari yararongowe na Rugayi rwa Buzi, umutware w'igikomangoma mu Burundi, ariko yasabwe asanzwe ari incuti y'amagara ya Gahindiro ka Mibambwe. Rugayi amaze kurongora Bwiza rero, Gahindiro yohereza umutwa we Burundu i Burundi ati "Ugende ukeza Rugayi, umuhakweho, ujye umusetsa; maze numara kubona ubuhake, uzampere Bwiza izi ntashyo." Umutwa araboneza ajya gukeza Rugayi. Agezeyo baramwakira. Bamubajije aho aturuka, ati : "Ndaturuka i Rwanda" Rugayi, ati "Ese wari uhatswe na nde?" Burundu, ati "Nari mpatswe na Semutakirwa, hanyuma bambwira ko uhaka neza kandi ngo ukagira n'ibirunge byinshi, ni ko kumwimura ndakwisangira. Abagaragu ba Rugayi bumvise amagambo ya Burundu baraseka. Burundu yumvise ko bamuneguye bishima, noneho arushaho guhimbarwa, arakomeza arabasetsa. Atangira kubiganira uko impyisi ijya mu kiraro kurya inyana, agendesha amaboko n'amaguru bunyamaswa, babibona bakiyamirira banezerewe.

Nuko Burundu agenda akambakamba no mu nzu kwa Rugayi aho Bwiza ari, Bwiza abonye atungutse mu nzu kandi yahoze amurungurukira mu nzugi, arishima araseka cyane. Burundu amuhereza intoki, ati "Uraho nyakugira Imana?" Bwiza akubita agatwenge. Burundu asubura ku irembo aho Rugayi ari n'abagaragu be. Ariko asubirayo ntacyo abwiye Bwiza, ashaka kubanza kwimenyereza bose. Haciyeho nk'ukwezi, aba amaze kumenyerana na bose, ngo si ukubasetsa akora iyo bwabaga; ariko ari amaco yo kuzabona uko avugana na Bwiza.

Biba aho, haciyeho indi minsi, Burundu asanga Bwiza mu gikari n'amasimbi apfunyitse y'intashyo za Gahindiro. Aramwegera bajya ukwabo, ati "Ngizo intashyo za Gahindiro Semutakirwa; ngo Mutahe cyane, ngo ariko itahe ni ubusa, ritabaye ubusa wamutashyeho cyangwa nawe akagutahaho." Bwiza amaze kumva amagambo Burundu amubwiye, yipfundura urunugi mu ijosi ararumuhereza, ati "Ngiyi intashyo uzampere Gahindiro Semutakirwa Semutambashakwe umwana w'i Mbirima na Matovu, ibusasangohe, ibuvomabagabo, umutware w'i Bumbogo bwa Gatamba (Bumbogo bwa Gatamba ni umurenge wa Kigoma na Muyange mu Nduga.)"

Nuko Burundu yakira urunigi Bwiza amuhaye. Amaze kurushyikira ajya aho Rugayi ari, aramubwira, ati "Nyagasani ndatashye ngiye kwirebera umugore n'abana!" Rugayi, ati "Ese uzagaruka ryari?" Burundu, ati "Nimara kubonana n'umugore n'abana nzahera ko ngaruka." Rugayi aramusezerera amuha n'intama ajyana. Buracya Burundu azindukira ku rugendo agaruka i Rwanda. Ageze kwa Gahindiro Semutakirwa, bararamukanya. Amujyana ukwe, amwereka urunigi rw'intashyo ya Bwiza, amubwira n'uko yamutumye. Ubwo butumwa bushimisha Semutakirwa; bituma asubiza Burundu kwa Rugayi ikitaraganya n'izindi ntashyo z'imibavu. Burundu aragenda. Agezeyo, imibavu y'intashyo arayihisha, ajya kwiyereka Rugayi amumenyesha ko yagarutse. Rugayi aramushima, ati "Koko urabangutse ntiwanyiciye amasezerano."

Burundu amaze kuramukanya na Rugayi, ajya kubwira Bwiza ko yamuzaniye izindi ntashyo z'imibavu. Undi arishima cyane, kuko iyo yari yarashatse ntayahabaga muri icyo gihe; bagombaga kuyigura mu Rwanda. Ubwo amuha umuntu ujya kuyimuzanira rwihishwa. Hashize iminsi, Bwiza arosa; ashaka amadahamo (imbiribiri) ayaha Burundu, ati "Ngutumye kuri Gahindiro, Semutakirwa, umwana w'i Mbilima na Matovu, ibusasabagore ibuvomabagabo, umutware w'i Bumbogo bwa Gatamba; uti: "Ngizo intashyo mwana wa se na sebukwe, uti: "Ariko itahe ni ubusa; ritabaye ubusa wamutashyeho!"

Burundu ahindukira arira inzira kuyimara, ashishikariye gushyikiriza Semutakirwa intashyo Bwiza amwoherereje. Arazimushyikiriza, amaze kuzibona arishima cyane. Na none aha Burundu izindi ngo ashyire Bwiza: amuha amahembe atatse, n'ubusasa, n'ibyanganga; ati "Genda kandi ntuzongere kugaruka mu Rwanda uzagumeyo kugeza igihe tugarukanira twembi na Bwiza; ariko hagati aho nzajya ngutumaho abandi batwa bene wanyu, kugira ngo menye ibyawe na Bwiza aho bigeze!" Burundu asubira i Burundi. Amaze kugerayo yereka Bwiza intashyo za Gahindiro, amubwira n'ubundi butumwa. Bwiza amaze kuzibona arishima cyane kuko zari ibyiza Abarundi batagira.

Nuko kuva ubwo, Burundu aguma i Burundi mu bunetsi; agumana na Rugayi n'umugore we Bwiza. Haciyeho iminsi Gahindiro yohereza undi mutwa guhakwa na Rugayi ariko amwohereza ari intumwa atumye kuri Burundu, ngo ayimenyeshe aho ibye na Bwiza bigeze. Umutwa aragenda akeza Rugayi kwa kundi kwa Burundu; we ndetse agasetsa bitambutse ibya Burundu. Bineza Rugayi kuko abonye abatwa babiri bo mu Rwanda basetsa. Umutwa abonana na mwene wabo, na we amushyikiriza Bwiza, ati "Nguyu mwene wacu, yaje kubaza aho tugejeje amagambo!"

Dore ko Burundu yagiye ajya kureshya. Bwiza atuma uwo mutwa kuri Gahindiro, ati "Ugende umumbwirire, uti: "Uzaze uhetswe wiyita mukuru we w'umugore, ntibazakumenya." Umutwa agaruka mu Rwanda asezeye nka Burundu. Rugayi amuha intama arataha. Araza abwira Gahindiro ubutumwa. Abwumvise buramuneza. Ahera ko akoranya abatwa be n'abagaragu bazajyana; ariko bake. Abatwa bagenda bamuhetse yitwikiriye akarago nk'umugore. Bamanuka amayaga ya Kinazi, bambuka Nyabarongo, bomokana u Bugesera, basingira u Burundi bwo kwa Rugayi ku kirengarenga. Bahageze basanga Rugayi yagiye guhiga. Ingobyi bayinjiza mu rugo bayururukiriza mu kirambi. Gahindiro ajya ku buriri aramukanya na Bwiza. Bategeka abaheza kugira ngo abonane na mukuru we. Bose barasohoka, bibwira ko uwo mushyitsi ari mukuru wa Bwiza w'umugore koko.

Nuko Gahindiro aratangira yiganirira na Bwiza baba iyo! Rugayi arashyira arahiguka. Ageze ku irembo abona abatwa baje bahetse. Ababaza aho baturuka. Bamubwira ko baje bahetse muramu we. Yumvise ko yagenderewe na muramu we arishima. Ajya mu nzu yicara ku rwuririro aramukanya n'uwiyita muramu we. Ariko bakaramukanya Gahindiro ahina. Bimaze akanya Bwiza abwira Rugayi, ati "Turaguheje, jya ku irembo twigire mu gikari kuganirirayo; kandi ndagusaba n'uko twiraranira tugashirana urukumbuzi."

Rugayi arabyemera; ajya ku irembo, Gahindiro na Bwiza bajya mu nzu yo mu gikari baganirirayo. Ubwo Gahindiro yagiye yitwikiriye akarago. Birirwa baganirira iyo, bwije barararana. Ku munsi wa kabiri bajya inyuma y'inzu kwota akazuba, nanone Gahindiro asohoka yitwikiriye akarago. Umuja wa Rugayi witwaga Nyirabunjagali arabukwa amaboko ye; arayitegereza asanga ari nk'ay'umugabo. Ku munsi wa gatatu yongera kuyitegereza, ajyana Rugayi ukwe aramubwira, ati "Uriya muntu bita muramu wawe w'umugore, jye nabonye afite amaboko asa n'ayafoye umuheto!" Rugayi aramutwama, ati "Genda; dore ko usa n'umusazi!" Ibyo umuja amubwiye abita i Burenga ahubwo ajya kubwira Bwiza, ati "Ndagusaba kuryamana na muramu wanjye!" Bwiza, ati "Sinanga, ariko ejo uzazindukane n'abagaragu bawe mujye guhiga, tubone uko tukwitegura muzararane." Rugayi aranezerwa, arabyemera. Ararika abahigi n'abagaragu bayirara ku ibaba. Imisambi ya mbere ihize, bakora ku mbwa, rubanda rumwomaho, ntihagira usigara mu rugo, uretse Bwiza na Gahindiro n'abantu be, na Nyirabunjagali n'abakwobwa b'abaja.

Rugayi agitirimuka aho, Bwiza bamunagurira mu ngobyi yaje ihetse Gahindiro. Bashyira nzira shishi itabona, bambuka Akanyaru, basingira u Mugina wa Jenda na Kabugondo. Hagati aho, dore ko nta nkuru ibura kibara, bati "Wa mutwa yahekesheje Bwiza ari kumwe n'umugabo muremure!" Rugayi akomaho agatima, yibuka ijambo rya Nyirabunjagali umuhigo arawuta yiruka amasigamana, ageze iwe asanga harihamagara, wa muja ari we urwikungamo. Abwira Rugayi ati "Yagiye Burundu na Bwiza bwawe! kandi aho nakenze icyazanye Burundu mu rugo umu, akirirwa aseka na Bwiza!" Yamugutwaye Semutakirwa! Ubwo Rugayi n'abe bashyira nzira bakurikira ikirari. Bageze ku Kanyaru babona ingobyi irarembera ku Mugina wa Jenda na Kabugondo. Rugayi arayireba arashoberwa, umuheto we awushyira ku ivi arawuvuna awujugunya mu ruzi, nawe yirohamo ariyahura; apfa atyo.

Nuko kuva ubwo abantu badukana imvugo, ngo: "Yagiye Burundu na Bwiza!" Buhoro buhoro uko ibihe biha ibindi, 'na Bwiza' babikuraho, hasigara "yagiye burundu" yonyine; ari byo kugenda mahera. Ikigiye ubutagaruka cyose, bati "Cyagiye burundu." Igikozwe bidasubirwaho, bati "Cyuzuze burundu." Ugiye rwose bakaziguruka, bati "Yagiye burundu!" Nk'uko Burundu yagiye mahera acikishije Bwiza.
Inka y'inyanja  Inka[SEP]Ruti basingiza kudatinya
Intwari ziheta iminega y'indekwe
Rwa ndirima ya Rukemampunzi
Ingeri ibanza ku mpuruza
Ibanguye rukikampiri

Icumu ryesa impingane;
Yarikuye mu y'i Mpushi
Barikebye impundaza
Rigahorana impambara.
Reka mpabuka iritoneshe:

Iyo irikuye mu gitugu
Ntiritera hasi
Ihora iryuhira umutuku
Inka itemba ku rubango
Ni irya Rubuzakuniha

Rigakatirana imberera
Ikarikunda mu mbaraga
Rijya kwanika imirambo;
Ryabimbuye isahaha
Zigisobanura indekwe;

Yarimenyereje amaraso
Ntirimenya gusiba inzigo;
Ikaritwara izira ubwoba :
Yaritunguje abarasi
Baririmbye inkuku isumba

Icyo gisigara bagiheramo
Urugo rwabo irarusakiza;
Usohotse kumena urukubo
Akaba Ndekezi barabonana:
Icumu ry'indemarugamba

Iryuhira rihaze indekwe
Rimuheramo n'umuhunda:
Arariheka mu mugongo.
Abura uwamuhumuriza,
Abura uhamagara i Kabare;

Mwene Karuranga
Abona ababo b'i Gacuba
Ati, "muramenye gucabuka
Mudashirira ku macumu
Ngiye guca iy'Irango

Njye kubaza Munyuzangabo
Abaragiye inkuku iyo bajya!
Inkuba nsize mu z'i Murambi
Ntimenya gusongerwa
Ni iy'Imesarubango:

Ubwo izisumbya inkubiri
Nirengagije inkoni
Ngo ejo Nkubito itampotora;
None uw'Impayamaguru
Ambwiye uwo ifashe mpiri

Mu mpinga ya Ntunga
Ntinya guca iy'i Ndera
Ngo Ingeri y'Indengamimaro
Itangarika mu nduru!"
Ntizi kwica indagano

Iberwa no gucura inkumbi
Inkuba zose ikazitegeka;
Ntimenya gusiga inkomeri
Ibana ishya ku nkiko
Na yo yitwa Inkebabugingo.
Yagiye burundu  Uyu mugani, bawuca babonye ikigiye mahera cyose bakaziguruka; bavuga ngo: "Cyagiye burundu!" Wakomotse kuri Burundu; ahasaga umwaka w'i 1400.[SEP]Inkoko na Magurijana bari inshuti. Ariko bahoraga barushanwa. Umunsi umwe biyemeje gukina umupira w’amaguru ngo barebe urusha undi.
Bagiye ku kibuga batangira gukina. Inkoko yakinaga yihuta ariko Magurijana akarushaho. Inkoko yateraga umupira ukagera kure, ariko Magurijana akawutera kure cyane. Inkoko itangira kurakara.
Noneho biyemeza gutera za penariti. Magurijana ni we wabanje mu izamu. Inkoko itsinda igitego kimwe gusa. Hanyuma Inkoko na yo iba igiye mu izamu.
Magurijana yateye umupira n’ikirenge atsinda igitego. Magurijana akubita amacenga atsinda igitego. Magurijana atera umupira n’umutwe atsinda igitego. Magurijana atsinda ibitego bitanu.
Inkoko igira umujinya kubera ko yari yatsinzwe. Yari yatsinzwe bikomeye. Magurijana atangira guseka kubera uwo mujinya wa mucuti we.
Inkoko yararakaye ku buryo yahise ibumbura umunwa wayo ihita imira Magurijana.
Igihe Inkoko yatahaga, ihura na nyina wa Magurijana. Nyina wa Magurijana abaza Inkoko ati, “Waba wabonye umwana wanjye?” Inkoko ntiyasubiza. Nyina wa Magurijana atangira kugira impungenge.
Hanyuma nyina wa Magurijana yumva akajwi gato kavug akati, “Mama ntabara!”  Nyina wa Magurijana areba hirya no hino anatega amatwi kurushaho. Yumva ka kajwi karaturuka mu nda y’Inkoko.
Nyina wa Magurijana arasakuza ati, “Koresha ubushobozi bwawe budasanzwe mwana wanjye!”  Magurijana ashobora kuzana impumuro mbi ndetse akanabiha. Magurijana abikoze, Inkoko itangira kumererwa nabi.
Inkoko itangira gutura imibi. Itangira kumira amacandwe no guciragura. Iritsamura, irakorora. Magurijana yari yayibihiye.
Inkoko ikomezagukorora kugeza ubwo yarutse Magurijana wari wamaze kugera mu gifu cy’inkoko. Nyina wa Magurijana n’umwana we bahita burira igiti bajya kwihisha.
Kuva icyo gihe, Inkoko na Magurijana babaye abanzi.

Ya Nyambo yampetse  Imivugo[SEP]Injangwe yagiye gufata inkoko, ifatwa n'umutego uyica umurizo Ihura n'izindi zigenda ziyiseka. Iza guhagarara irazibwira iti, "mfite ijambo rimwe mbabwira."
Izindi ziti, "tuguteze amatwi." Na yo iti, "imirizo yacu iraturushya rwose. Kandi n'iyo dushatse kwihisha mu mwobo ntitume twihisha rwose ngo turangiliremo.
Twagenda kandi tukayikurura inyuma yacu cyangwa tukayishinga; ntabwo dushobora kuyihisha ngo idukundire. Ndetse n'iyo dushatse gufata imbeba, turayizunguza, zikatwumva zigahunga.
Ikindi kandi mutayobewe, ni uko dukunda gufatwa n'umutego ku murizo. Jyewe rero, nanze ko wazongera kundushya ukundi ndawuca.
Ni cyo gituma mbagira inama yo kuyica mwese."

Zisekera icyarimwe biratinda. Inkuru muri zo irayibaza iti, "muri twe hari uwakuganyiye ko imirizo yacu iturushya? Igituma utubwira utyo, ahari ni uko wawucitse. Ahubwo urashaka ko natwe tumera nka we, ngo we kubura umurizo wenyine. Igendere twakumenye."

Ngo yumve ayo magambo, ihita yirukanka yikura ityo mu isoni.
Umugani wa Cacana umugani ntawahungu urupfu iteka. amaherezo inzira rugo[SEP]Cacana yari mukuza, yari mukoza. Yaje ntinyishi kwa Bacondo, arabahamagara, arababwira ati «yemwe bene urugo, ntimushaka kubaga, nkabatiza intorezo n'umuhoro, mukampa ikibaro?»
Baramukubita, aragenda n'i Gatovu kwa Rukangamiheto rwa Rwogera ati «yemwe bene urugo, ntimushaka kubaga, nkabatiza intorezo n'umuhoro, mukampa ikibaro ?»

Baramukubita aragenda.

Yambuka Akanyaru, ajya kwa Cakara ati «yemwe bene urugo, ntimushaka kubaga, nkabatiza intorezo n'umuhoro, mukampa ikibaro?» Bati «inkoni ntuyizira.»

Arashogoshera n'i Bugesera, ku rwobo rwa Bayanga, ahasanga urupfu ruragiye inka zarwo.

Ati «yewe nyir' inka, ntushaka kubaga nkagutiza intorezo n'umuhoro, ukampa ikibaro?» Urupfu ruti «ndabishaka.»

Cacana ararubwira ati «nguriza inka yo kubaga.»

Urupfu ruti «ngiyo ndayikugurije.» Cacana atwara inka y'urupfu. I Gitisi na Nyamagana. Igihe agiye kuyikubita Intorezo,ahusha mu cyico, aboneza mu kuguru.

Ahamagara umwana we ati «ngwino hano umfashe.»

Umwana araza.

Cacana agiye gukubita intorezo ayirimiza umwana ku ijosi, aramuhirika; inkaInyama Cacana n'umugore we baziryaho.

Urupfu rubwira Cacana ruti «nyishyura inka yanjye wa kagabo we !» Icyo gihe inkono ikaba irahiye.

Cacana ayikubita ku mutwe ati «henga nzagusigire urupfu !»

Aramanuka no mu Misizi ya Musumba. Aratura, arakaraba ngo arye.Urupfu ruramubwira ruti «ujya kurya akanjye arabanza akanyishyura.»

Umuhungu muzima arahaguruka, arikorera, afumyamo. Ageze i Gitwiko na Rukambura, arakaraba ngo arye; urupfu ruti «Bu...» Cacana ati « Pyo...» Agutahira i Runda na Gihara, aracumbika. Ibyo kurya arabishyushya, arangije arakaraba ngo arye. Urupfu ruba rurahashinze ruti «nyishyura.»

Cacana arataraguriza, amanuka Gihara, yambuka uruzi.

Aterera Bugaragara, ageze mu mpinga, aratura, arakaraba ngo arye; urupfu ruti «naharaye; banza unyishyure.»

Cacana amanuka Bugaragara, aterera Shyorongi, yikubita mu iteme, mu Gitabage cya Mbogo na Nyabuko; aterera Kirungu, ageze mu mpinga ya Remera, aratura, arakaraba ngo arye.

Urupfu ruti «ujya kurya akanjye arabanza akishyura.»

Cacana abwira urupfu ati «reka ngusige ikirari cyume !»

Amanuka Nyundo, yikubita mu Muyanza, azamuka Zoko, ageze mu mpinga ya Zoko, aratura, arakaraba ngo arye.

Urupfu ruti «ujya kurya akanjye arabanza akanyishyura. Komeza turuhanye !»Cacana ati «ndacogoye.» Aterurana n'urupfu, akirana na rwo.

Urupfu ruramuterura rumucinya hasi.

Cacana na we araruterurano hasi ngo Piii !

Maze rurakotana, rubura gica. Imana irahagoboka, izana inka ebyiri, iziha Cacana. Cacana azishyura urupfu.

Barakiranuka.

Urupfu rubwira Cacana ruti «enda noneho nkugabire izi nka!» Cacana arazakira.

Urupfu ruti «mpa inka zanjye.»

Cacana ahungana za nka, ariko yiruka ay'ubusa urupfu rumufata mpiri, rumugwa gitumo, ruramwica.
Amaraso y’ikinyogote Umugani Ubwitange bw'inyamaswa mugutabara umwana w'umwami w'ishyamba (Intare)[SEP]Ntagira ishya mwene shyari
Isega mu isenga
Nta sano nta saso
Nta museso
Ntibucya iwe
Ni mu nkoko z'iteka.

Umutima uratera
Ntagira ibitereko
Kirahumuje igitaramo.

Ni we we wenyine
Arabandwa akabanda
Arasenga agasonga
Rwicaruhoze wa Hishamunda
Mwene Vurihoze wa Uwihoreye wo kwa Gahimandyadya
Mwene Ruhuha
Guhutaza ntaruhuka
Barahutera Mudahaha
Barata inyuma ya Huye kwa Ntamushobora
I Kibondo na Ruyange baranyaga
Baravuga amacumu
Baracanira iza Kigembe mwene Hababihogo kwa Rwamacumu.
Nabo Ni Abacu  UMWANDIKO KURI SIDA[SEP]Nabo Ni Abacu Muri iki gihe muziko urubyiruko Ahanini rwugarijwe nicyorezo Cya sida. Sida ni indwara mbi kandi Yandurira mu busambanyi, mu nshinge N’inzembe bidasukuye kimwe n’uko Umubyeyi ashobora kuyanduza umwana We mu gihe cyo kumubyara Ikibabaje nuko urwo rubyiruko Rudakurikiza inama rugirwa rukazifata nk’umukino. Mufate ingamba murugarijwe kuko Nta mishanga mu bishira. SIDA nta muti igira nta, rukingoumuti usigaye n’ukwifata Ubudahemuka, byananirana ugakoresha agakingirizo. Aho mwari muziko n’abanduye ari abacu? Baracintwe bagwa mu kaga ariko ntitugomba kubatererana, Tubabe hafi, tubafashe kugera kubigo ndera buzima Aho bafatira imiti igabanya ubukana Bw’iyondwara, maze ubuzima bukomeze Turasaba abnduye kudakomeza kwanduzanya no kwanduza Abatarandura, muhashye icyo cyago, Igihugu kibatezeho byinshi
Intare n'imbeba  Imigani[SEP]Intare yarihoreye yiryamira mu ndiri yayo. Imbeba ziraza zigumya kuyikina iruhande. Imwe muri zo yurira ibuye ryari hejuru y'intare, irihanuka hejuru yitura hasi, ikangura intare.
Intare ikangutse ifata akaguru k'imbeba. Imbeba yumvise ko intare iyifashe, irayibwira iti, "ndagusaba imbabazi. Singukanguye mbishaka, ni ibyago nigiriye. Mbese ubundi agatumbi kanjye kakumarira iki? Ndekura nzagushimira iyo neza ungiriye."

Intare irayirekura iragenda. Isigara iseka, iti, "ndifuza kubona aha imbeba ishimira intare." Hashize iminsi mike, imbeba ijya mu ishyamba gushaka yo ibyo irya. Yumva umutontomo w'intare. Ya mbeba iribwira iti, "ngiye kureba icyo kintu ahari kiri mu makuba."
Imbeba ijya kureba aho yumvise icyo kintu gitakira. Ihageze isanga ari ya ntare yayigiriye neza yaguye mu mutego. Imbeba ngo iyikubite amaso, irayibwira iti, "hinga nze mugenzi wanjye, ngerageze kugukiza." Imbeba icagagura imigozi yari yafashe intare mu maboko no mu ijosi.

Ni uko intare na yo ibona ubuca ya migozi yari yayifashe amaguru, ibona intege noneho zishwanyaguza wa mutego, ku neza y'imbeba kandi ari yo ntoya.

"Giraso yiturwa indi."

"Inuma y'i Burundi yatumye ku y'i Rwanda ngo ha uguha."
Yazize agatandabazimu Insigamugani Ibyago by'uruhererekane[SEP]Uyu mugani baca bagira ngo: "Yazize agatandabazimu", bawuca iyo bumvise umuntu wagushije ishyano rishibuka hamwe n'iryahitanye undi; ni bwo bagira, bati "Na we yazize agatandabazimu!" Wakomotse ku rupfu rwa Ndamutsa ya Mitunga na Gahindiro ka Mibambwe na Rugaju rwa Mutimbo, mu rwimo rwa Rwongera (1800 - 1850).

Urwo rupfu rw'agatandabazimu rwirengeje abo bantu batatu mu gihe gito, barwitiriye umuzimu w'umukecuru witwa Mitunga; yari umukobwa wa Cyilima Rujugira akaba nyirakuru wa Gahindiro se wa Rwogera, akagira umwana umwe w'umuhungu witwa Ndamutsa. Uwo mukecuru yabonye amaze gusaza cyane, yegura akabando ke ajya ibwami kwa Gahindiro; aramubwira, ati "Nje kugusezeraho kuko nshigaje igihe gito ngapfa; nawe urareba ko nshaje!" Maze rero mwana wanjye, dore mfite umwana umwe rukumbi, none ndamugusigiye, uramuhake nk'uko wampatse, ntuzamwice; yewe ndetse ntuzanamunyage. Uzamutungishe ibyo musigiye azabisaziremo nk'uko na njye mbisaziyemo. Kandi rero nuramuka umunyaze, umenye ko bitazakugwa amahoro!" Gahindiro, arabyemera ati "Nta bwo nzagira icyo mutwara; nzabigenza uko ubinsabye." Umukecuru aramushima. Gahindiro amuha inka aramusezerera arataha.

Hashize igihe gito Mitunga arasaza. Gahindiro ajya kumuhambisha. Bukeye wa muhungu Ndamutsa ya Mitunga yangana na Rugaju rwa Mutimbo. Rugaju yari umutoni wa Gahindiro cyane; Barangana birakomera, ariko Mitunga yari yarihanangirije umuhungu we Ndamutsa, ati "Uramenye ntuzababaze Gahindiro, ubitewe n'uko wumvise ko namugushinze, kandi numubabaza, na we ntibizakugwa neza!"

Nuko biba aho, bukeye Gahindiro amenya ko Ndamutsa yangana na Rugaju. Arabahamagara bombi; bicarana mu nzu uko ari batatu, atumiza inzoga bayitereka hagati yabo. Ahamagaza n'inka ebyiri nziza; maze arababwira, ati "Mbahamagariye kubabaza ibintu rubanda babavugaho; numvise ko mwangana; ni koko?" Bombi ntibirirwa hamurushya baramwemerera, bati "Turangana koko". Gahindiro, ati "Ntimumbeshye kandi koko narabimenye; dore abagaragu banjye n'abagore ndetse n'abana biciyemo ibice kubera mwebwe; bamwe banga Ndamutsa banganira Rugaju; abandi bakanga Rugaju banganira Ndamutsa, ati "Mbese ikibi nabagiriye gituma mushaka ko urugo rwanjye rusenyuka ni ikihe?" Baraceceka babura icyo bamusubiza. Ahamagara Rugaju, ati "Harya Rugaju ntuzi ko Ndamutsa tuva inda imwe?" Undi, ati "Ndabizi." Arongera, ati "Ntuzi ko nyogokuru wanjye Mitunga yansigiye irage, ngo sinzamwicire umwana cyangwa ngo munyage?" Rugaju, ati "Nabyo ndabizi." Gahindiro, ati "Kuki rero umwanga kandi ibyo byose ubizi?" Undi, ati "Ni uko nawe anyanga!" Gahindiro ahindukirana Ndamutsa, ati "Ntuzi ko nkunda Rugaju kuruta bose?" Ndamutsa, ati "Ndabizi." Undi, ati "Kuki wanga icyo nkunda?" Ndamutsa, ati "Ni uko nacyo kinyanga!" Bamaze gusubiza batyo, Gahindiro, ati "Noneho rero nabahamagariye kugira ngo mbunge, maze inzangano zanyu muzifashe hasi; muve hano mundahiye ko mutazongera kwangana; ati

sinshaka ko mumbwira icyo mupfa, ahubwo ndashaka ko mubana, mwaramuka mubyanze na njye nkabanga."

Ubwo ahamagaza za nka zombi; imwe ayiha Rugaju; ati "Dore inka y'icyiru nguhaye ku cyaha Ndamutsa yakugiriye; indi ayiha Ndamutsa, ati "Na we ngiyi inka nguhaye y'icyaha Rugaju yagukoreye; ngaho twinywere inzoga tuganire; ariko mumaze kundahira ko muretse inzangano zanyu." Rugaju abwira shebuja, ati "Warampatse urankiza umara agahinda, none na njye sinkwiriye kukagutera; kuva ubu ndetse kwanga Ndamutsa mbankuroga, kandi nshimye n'iyi nka y'icyiru umutangiriye, niwongera kumva ko nakomeje kumwanga uzanyage mbe umutindi; ndetse ari byo uzanyice." Gahindiro abaza Ndamutsa, ati "Wowe se urabivugaho iki?" Undi, ati "Nyagasani singiye kukubeshya mbankuroga: nanga Rugaju, kandi sinshobora kungwa na we; ndetse yewe urebe ko mwanga koko: nanga Rugaju, nanga n'inka y'igaju, nanga ikivugwaho igaju, aribyo nanga n'imbwa y'urutamu; Rugaju koko ndamwanga pe! Ndetse n'inka wampaye kugira ngo utwunge yihere undi; jyewe sinshaka kungwa nka we!"

Gahindiro yumvise ayo magambo ya Ndamutsa, ararakara, ariko arumirwa ashengukira mu nda gusa, Rugaju aramubwira ati "N'ubundi kwangana na we ni we byaturutseho si jye; kandi na we urabyiyumviye!" Barasohoka barataha; hashize iminsi Gahindiro atanga Ndamutsa baramwica.

Nuko ngo bamare kwica Ndamutsa, umuzimu wa Mitunga ngo atera Rugaju kugira ngo amuhore kuko yamwicishirije umwana; aterura Rugaju amukubita hasi; abantu barahurura, bamwe batiNi mugiga, abandi, batiNi igiculi. Abapfumu b'impangu bararagura, bati "Ni Mitunga wamuteye" Bashaka insinzi; bazana inka z'ibitambo bazimurikira Mitunga, bazikuriramo umuzimu we, amuvamo ajya muri zo. Bazijyana mu mucyamu imbere ro kwa Rugaju bazitemaguriraho, ziba igitambo cya Rugaju urw'uwo ubwo ararurokoka.

Bukeye Gahindiro ajya kwa Rugaju kumusura; asanga amaze koroherwa; baraganira. Aramubaza, ati "Ese wari uzize iki?" Undi, ati "Ngo nari nzize umuzimu wa Mitunga; arabimutekerereza byose. Birirwa aho kwa Rugaju biganirira. Bigejeje nimunsi Gahindiro baramuherekeza. Bageze ku irembo babona ibisiga byinshi byakoraniye kurya za nka z'ibitambo bakuriyemo umuzimu wa Mitunga. Gahindiro abwira Rugaju, ati "Hamagaza umuheto wawe tumashe biriya bisiga, Rugaju ahamagaza umuheto n'imyambi, baforera rimwe bararekera; bombi barahamya. Babona ibisiga bibili byikunenga ku myambi, biruka batanguranwa kuyishingura; umwe afata icyo yahamije, undi icye. Ngo umuzimu wa Mitunga abonye Gahindiro, ava muri bya bitambo aramusumira aramwarika; basindikiza intere. Bamugejeje iwe bararagura, bati "Ni umuzimu wa Mitunga yanduruye muri bya bitambo Rugaju yatambirwaga; bati "Kandi Rugaju ni we wabimujyanyemo, iyo abimubwira ntaba yatinyutse kujyayo; bamuhamya ubugome. Ni ubwo bwamwokamye arinda gutangwa.

Nuko Gahindiro arwara igihe gito arapfa. Umuhungu we Rwogera amaze kwima atanga Rugaju baramwica, bahorera se. Kuva ubwo rero, hagira abantu bahitanwa n'ishyano rishibuka hamwe, kabone n'iyo batapfa rumwe ariko intandaro ari imwe, bakabigereranya n'urwishe Ndamutsa na Gahindiro na Rugaju; urigushije akurikira undi, bati "Na we yazize agatandabazimu"

Kuzira agatandabazimu = Kugusha ishyano rishibuka ku ntandaro nk'iy'iryo abandi bagushije.
Abatatu Badatana  Ibyivugo[SEP]Abatatu Badatana I

Imbadukanabambasi,
Uw' imbaraga n' imbabazi byagaragiye kare,
Ndavuga Mbandiwimfura nyirimpunga wanogeye imfura.
Uwo ni Nzamuye na Nzirubwiko
Akaba n' inkuba yikunze aho rukomeye
Yerekeje i kantarange, ahambariye ikamba atabarukana ishema
Ashinga ibirindiro by' impuguke
Aberako n' ikubitiro ry' abashize ubujiji,
Abanza kuba umutegekwa
Ngo azabone kuba umutegetsi unyuze Muterabugingo.

Ngiyo Ingorabahizi yagobotse Nyundo
Izakuberako n' inyamamare yanyuze Rurema.
U Bugoyi yabukubise ingabo mu bitugu butunganira Rugira
Muzabaze Rugerero na Rumbati.
Ruti rutikanga imitari
Nta mitima atateye inkunga;
Rutikanga imisakura nta mize atasamagaye;
Ntsinzi y' ubujiji yabuboneye imihamuro,
Imihana ya Kanama irunamuka;

Haje ibyubi ibyomoro abibona mu museso,
Abihagaze mu rwasa urw’ intwari rurarema,
Nsanga ari igisagara cy' umugaba uziri kw' isonga.
Inkatariza gutabara ashinze imigeri mu Nyakibanda
Ahabera icyariho cy' ubukaka;

Haje ibizira ntiyazuyaza abyamagirira mu maguru mashya
Inshyame azishyigikirana ubugabo n' ubugwaneza;
Nateke ijabiro ry' ibi birori
Byabaye igisagara bigasagamba mu mpundu
Bigasanganirwa n' ab' i Butagabanya ho na Muremure,
Bigasabagiza ibirezi byo mu Kayanza;
Nziranziza, nti : urakaramba mu mirimo ihamye,
Ugire n' imimaro Imana igutezeho.

Abatatu Badatana II

KANGABO ni kamara n' umumararungu;
Uwo ni umuhire Imana yahunze ingabire y' ubugwaneza,
Nta n' ubunebwe yigeze mu minwe;
Yabaye n' inzirabwoba,
Kurya ari uwo mu bwoko bw' intwari;

Aho yabereye umwungeri yabaye n' umwungurarwuri
N' indahinyuka mu bambari ba Rurema;
Yarakwese akurikira Uwiteka,
Ntiyaba igitenzi mu batabazi,
Ni umutanguha wa Rugwiza

Rwisesurira mu nseko isusurutsa
Ni isobe ry' imisango
Rwikunda aho zesa
Ni inkuba y' amarere,
Ni marembo y' indushyi;

Imaramwaga ya mwambarira tabaro
Ntahana abahungu ku rugamba,
Ni ibambe ry' imburarugero,
Rugira yamugize rwangombwa mu ngoro za Nyundo.

Arakaramba mu mirimo ihamye,
Agire imihamuro y' amahano
N' imimaro Imana imutezeho.


Abatatu Badatana III

MATIYASI ni umudasongerwa ari ku isonga.
Mumuhe agasogongero k' ubutwari;
Mumuhaye impundu, mumuvugirize induba
N' iwabo i Nduga bazururutse,
Bazigeze i Rukaza iwa Rukaburambuga se wamubyaye.

Ntiyikore amabere ya Nyirabaziga,
Yonkeje uwabaye umugabo
Aba n' umugaba utagira igicuro cyo guhunga.
Umuhungu utihunza urugamba yabaye umurengezi
Ntaho atabaye imanzi n' imazi.

Uwo abato basizanira gusingiza,
Nsinzi y' ubugoryi urubyiruko rwigombye
Ni rugomwa muri uru Rwanda,
Ni Rwambarirashyaka
Nta shyanga ritamwumviye ibigwi.

Umurerabana n' umurengerangoma wa Rugira,
Ayibyarira abagaba ayibyirurira abagabo.
Mu magume yabaye Ngoboka,
Mu mashuri yabaye umushirakinyoma, yigisha ashishikaye;
Ngiyo inshuti y' ingaragu n' abasore,
Yabarasaniye ubutazabashira
Kuko mu mashiraniro yabaye umutishumba,
Mu mage aba rwego rw' lseminari.

Musengatabaro Abasenyeri basanze ari umusaserdoti ushize ubute
Bamushinga uburezi bw' imena,
Yarengeye benshi Murego wa Matabura
Nta butindi yigeze mu nda.

Bwanzabuke na Bwuhiro bw' umurava,
Umurasanyi w' ishema wa rushenguzamisakura
Ni isarabwe ryemeye ishyaka.
Intarindwa ya ruhigira kurinda,
Ni iraba ryamamaye i Nduga na Nyundo.

Ni indakemwa yo muz' iruguru badaharamba,
Ni Ruhanga rwisesuye urugwiro.
Umwungeri wa Mwungurangoma,
Nyubahiro ya Nyemazi,
Ni ingezi yanyuze Rurema
Ni inyenyeri yayoboye inzira y' ljuru,

Nta njiji atavanye mu ijuri
N' i Jabiro baramuririmba.
Ni imbonera yabonetse rukirema;
Ni urukerereza mu barezi.
Ni nzobe ikeye na Rukeramihigo,
Ni uruhehemure rw' umurimbo.

Ni inkuba itabaye inkuku
N' i Kabgayi bamwogeza mu bitaramo.
Intigunga yanze kuba ingungizi
Nta nganizi imuhagarara mu ruhando.
Ruhashyanduru ya ruharirwa mihigo,
Ni Intayegayezwa itagira intarizi,

Ni intango itagira inteteri,
Ni integuza y' ijuru ryera.
Ruharabugingo wagaruye amahanga yamweguriye ibihumbi
Amahunda n' ingabire zigaba ingabo;
Akicurira guhashya Rusenzi yitwa Ruserukanankubiri
Akaba inkumburwa ya Nyirigira.

Ubwo kandi ni Ingeruzabahizi y' impambara
Yibasira abahanzi bagahara izabo.
Iyo yikoranye umukore aba inkeke y' ababisha;
Umutambya akawushinga mo inkokora,
Akwuhira imitimba ari uwa Matabura ya Burega.

Uko bacumuye akabacisha mu mariba
Y‘ inema zeza ya Ruzezwabugingo,
Akabazimanira Rwinkesha wababereye inshuti n' ifunguro.
Nguwo umugaba wabaye umwogezangoma ya Ngomiganje.
Ikinani kibereye Kristu
No mu rukerera yibera icyegera cya Rurema.

Ruhakabose yamugize umuhumuza n' umuzahuzi.
Ahoga bene Gahangara banga ikiyaga.
Amabanga bakayahamba mu nda
Uwo muhango bakawuhorana ukabizihira.
Ni Umuzigamajambo wabihawe na Bwenge bwa Rugira.
Ntiyigeze kuba Gashyika
Ni Gahizi ka Murarizi wamuraze kuba imena mu Marangara.

Manamunda, mwungeri ungana Mugarura,
Uri Muganwa baririmba.
Tetero ry' abato uri shengero ry' urubyiruko,
Urakabyukurukana ihumure mu mirimo,
Uhore uri imaragahinda mu ndatwa za Rurerna,
Ugire imihamuro y' amahano uharanire kuba ingenzi.
