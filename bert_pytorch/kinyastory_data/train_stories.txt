Ugiye iburyasazi Insigamigani Ugiye Buryasazi azimira nzima Kera habayeho umukobwa bamushyingira i Buryasazi.
Nyirabukwe agize ngo aramuhereza isazi yatetse, nyiramama wanjye aranga ngo iwabo ntibarya isazi.

Bukeye nyirabukwe yenda akabya ashyiramo isazi, arapfundikira ashyira atereka ku ziko.

Ahamagara umukazana we aramubwira ati «.œmwana wanjye, ngutwo utuboga twa Sobukwe, uramenye ntidushirire, ucanire neza, nguwo n'umunyu uze gushyiramo twe tugiye guhinga kure.»

Nuko nyirabukwe yegura isuka akurikira abahinzi mu murima.

Wa mugeni aherako yegera iziko aracanira.

Isazi zimaze guhwana, igihe cyo gushyiramo umunyu kigeze, awushyiramo, ageze aho yenda agati akozamo ararigata ngo yumve uko bimeze; akojeje ku rurimi, yumva biraryoshye.

Atereka akabya hasi agumiriza gukozamo agati arigata; akabya kamaze guhora, araterura arumika ku munwa, rwumirana ubwo!

Nuko yigunga aho agakono kamubayeho ingunga! Igihe cy'amahingura kigeze, birashyira nyirabukwe araza.

Ageze mu rugo ahamagara umukazana we ati «mbe nyamwari.»

Undi yitabira mu gakono, ngo «Huum.» Ngwino unture. «Huum»

Nyirabukwe ageze aho yinjira mu nzu asanga agakono kumiye ku mukazana we, aratangara ati «byakugendekeye bite?»

Undi abura icyo avuga. Nyirabukwe akamukuraho aragenda azana izindi sazi arateka, ashyiramo umunyu, igihe cy'ikaraba kigeze, ntiyirirwa abaza umukazana, amuhereza amazi arakaraba, kuko yari azi neza ko yavuye ku izima!

Nuko ashyira aho ngaho bararya.

Ngaho aho umugani wakomotse ngo «Ugiye i Buryasazi azimira nzima!
Yigize rwankubebe Insigamugani Ubutwari Uyu mugani baca ngo: "Yigize rwankubebe", bawuca iyo babonye umuntu w'intwali wanamiza mu mahina, ntagamburuke aho rukomeye; ni bwo bagira, bati "Naka uriya yigize rwankubebe!" Iryo zina ryakomotse kuri Sekanyambo w'umunyagisaka (Kibungo); riserurwa n'abagore be b'impanga: Mutamu na Mukasi; ahagana mu mwaka w'i 1600.

Sekanyambo uwo bise Rwankubebe, yari umunyagisaka w'umugesera, abyiruka ku ngoma ya Kimenyi Rwahashya (uwo bitaga Kimenyi IKIMENYI), i Gisaka kitaraba icy'u Rwanda; mu Rwanda himye Mibambwe Gisanura. Sekanyambo yari afite abagore babili b'impanga: umwe yitwaga Mutamu, undi akitwa Mukasi; na bo bari abageserakazi b'Abazirankende, bakaba bene Rukara na Gakwanzi.

Nuko umunsi umwe, rero Sekanyambo ajya i Mukiza gukeza Kimenyi; aramwakira amuhaka neza, amugabira n'inka nyinshi, Sekanyambo azifata neza. Zimaze kubyara ajya kuzimurika; Kimenyi asanga zifashwe neza aramushima cyane, bituma amuragiza n'izindi. Icyo gihe ariko n'ubwo Sekanyambo yari afite ubutoni kuri Kimenyi, yashakaga no kumucika ngo yiyizire mu Rwanda. Hakaba umutasi utuye ku nkiko y'i Gisaka n'u Rwanda witwa Kabwebwe. Sekanyambo atangira kumwiyuzuzaho, kugira ngo azabone uburyo bwo gucikana inka ze azizane mu Rwanda atagira gitangira; zikaba zarabyaye ibimasa byinshi kuruta inyana. Akuramo ikimasa kimwe cyiza arakimuha. Kabwebwe aragishima. Noneho Sekanyambo atangira gucikisha inka yari aragiriye Kimenyi atishisha; akazohereza mu Rwanda rwihishwa. Akomeza kuzicikisha uruhongohongo. Bukeye rubanda babibonye bamurega kuri Kimenyi, bati "Inka zawe Sekanyambo yazimariye mu Rwanda!" Kimenyi abyumvise arazitumiza ngo zizaze kumumurikirwa, ariko agira ngo abonereho urwabo rwo kuzigenzura. Sekanyambo na we yumvise amagambo y'intumwa ya Kimenyi, acura inama; abwira abagore be: Mutamu na Mukasi, ati "Umva rero mwa bakobwa mwe, dore inka za Kimenyi nsigaje ingerere; none rero, "Yera limwe ntiyera kabili": ngiye kongera nkuremo izindi zambuke izisigaye nzamwereka izo, mubwire ko izindi zapfuye akore icyo yagakoze!" Abagore, bati "Inama ni iyo!"

Nuko inka azahukamo arobanura inziza, arazambutsa ziza mu Rwanda; izisigaye mbarwa arazishorera ajya kuzimurikira shebuja; ariko agenda yiyubikije n'impu yatiye amacuti ye, kugira ngo abone uko yemeza Kimenyi ko zimwe zapfuye. Azigejeje i Mukiza, Kimenyi azikubise amaso arumirwa; ati "Ese shahu inka zanjye wazishyize he?" Undi ati "Zarapfuye mba nkuroga, ahubwo dore n'imiguta yazo!" Kimenyi abyumvise kandi azi neza ko zarengerejwe mu Rwanda, ararakara; ategeka ko baboha Sekanyambo. Bamuta ku ngoyi. Bamaze kumuboha inkuru igera ku bagore be. Babyumvise bashaka ingemu, basaza babo na babyara babo barabaherekeza, bari umuryango mugari cyane. Bashyira nzira, begereje i Mukiza kwa Kimenyi, bajya inama y'uko bari bubigenze; bati "Nihagende abagore be bonyine n'undi muntu ubakurikiriye kure; ajyane umuheto we n'ikirimba cy'imyambi; maze namara kubaca urwaho abarasanye, na twe turahera ko tumutabara tumucikane".

Mutamu na Mukasi baraboneza basanga umugabo wabo aho aboheye, bamusaba umurinzi ngo babonane. Umurinzi arabemerera bamuganana mu bwibereko. Wawundi ufite umuheto n'ikirimba cyuzuye imyambi arirasa abihereza Sekanyambo. Undi arishima, ati "Ubwo nshyikiriye umuheto wanjye, nimushibure inkundura mbakurikiye mbarasira" Bafumyamo bariruka. Umurinzi amaze akanya arababwa ajya kubareba. Ageze aho bari bari asanga bogoroye kare. Induru ayiha umunwa, ati "Sekanyambo aracitse!" Akarubanda kose barahurura bamwirukaho. Bagiye kumwotsa igitutu, aba amaze gushyikira abagore be n'ababaherekeje; biroha mu ishyamba rya Ngezi. Bamaze kuryinjiramo Sekanyambo arababwira, ati "Nimwogorore nsigare mu gico, ninkomeretsamo ab'inkwakuzi abandi ntibari bube bakidukurikiye".

Ajya mu gico arihisha, babandi baje babakurikiye bamugeze hafi babaza abashumba baharagiye, bati "Nta bantu banyuze aha nk'abahunga?". Abandi bati "Haciye abagabo biruka amasigamana bari kumwe n'abagore babiri. Ubwo biroha mu ishyamba; basatiriye aho Sekanyambo yaciye igico, arafora ararekera ahamyamo umwe aramuhirika arirahira, ati "Uwa Ruvusha rw'Umukogoto nkubita rukirema!". Arongera arekura umwambi arahamya, ati "Uwa Ruvusha rw'Umukogoto nkubita rukirema!". Amaze kugarika ingogo eshatu n'inkomere rugeretse; abahuruye bati "Nimukuke twoye guhwana n'imiyaga; kuko batabonaga ubarasa; Baravunura barataha.

Nuko Sekanyambo n'abe bamaze kwahuranya ishyamba rya Ngezi, atuma abo bari kumwe kujya kumuzanira inyana ebyiri z'amashashi zari zasigaye ahari iwe; zigeze aho arazishorera aboneza agana ku nkiko y'u Rwanda n'i Gisaka. Ayegereje, abandi banyagisaka bashaka kumutangira; yanzika urugamba arabamurura, arambuka n'abagore be bombi, ashyika mu Rwanda nta gisare. Amaze kugera i Rwanda aricara ariruhutsa, abaza abagore be, ati "Mbese bakobwa mumbona, uko murora mubona ndi iki" Abandi, bati "Uri Rwankubebe nta kindi!" Mu kinyarwanda bivuga inkurubanwa intagamburuka. Kuva ubwo rero babona umuntu w'intwali itagamburuka, bakamugereranya na Sekanyambo, bati "Uriya muntu ni inkurubanwa ntiyisukirwa, yigize rwankubebe.

Kwigira rwankubebe = Kwanamiza mu mahina bitagamburuka; kuba inkurubanwa.
Abandi Imana zirabaha   Abandi Imana zirabaha,zabahaye Muhigirwa

Icyamoa imfizi y’urutare,nayo nkayitura Muhigirwa

Icyampa abana bariranya,akampa abandi b’ibisage,

Nabo nkabatura Muhigirwa.Akwice Ingogo biganya,

Akwice Ingaragazabugabo

Akwice Ingarika mu mahina

Akwice Nkaka y’abagabo

Ntugahandwe ku rurimi,nacyo ikirenge kirahari,

Kandi ntugatumbe ku mutima.
Baryohewe ubudasigaza  Imivugo Ndabona izuba ryaka neza 
Ndabona umwezi usa n'unsura 
Dore ko nkumbuye kugusanga 
Ngo unsanganize ya misango 
Yo ku gasambi kanoze neza 
Unsasira ukeye ngo nsinzire.

Nduzi umwanzi asa n'utsindwa 
Ubanza umwera abyumva neza 
Ko no mu butoya njye ndi umwere 
Kuva n'ubwanwa buhaka ubwana 
Kugeza n'ubu imisatsi yera 
Ntivuruguta ngo mbe Rubebe 
Ngo aho nciye nitwe Maheru 
Ndora iby'abandi kurusha ibyacu 
Ngo akanyoni ndebye ngatere ibuye 
Akana kandoye nkime ingohe 
Aho kugaheka ngo ngahumurize 
Maze nkarohe ibutagira ibambe 
Ngo igihe kirenge ntarabibazwa 
Nk'abidegembyana icyo cyasha 
Kandi icyaha ari karande!

Gira agahenge se Juru ryanjye 
Kuko nk'ibyo ntabihorwa 
Simbishinjwa muri gacaca 
Ntoba n'akondo sinakubaganye 
Ngo bibe impamvu y'ingeso ntindi 
Nti, "ari kure yanjye reka mutoneke",
Mpemuke ndamuke nzabare urw'ejo,
Nk'aho ntazi aho njishe igisabo,
N'imitozo isaga uruhimbi, 
Ngo nte Nyambo njye ku Bigarama, 
Nk'ikigarasha ngaruzwamatako!".

Ibyo no mu nzozi sinkabirote 
Ngo mire umuriro ncire akanyama 
Oya rwose Kanyana kanjye 
Umutima nguhariye siwuharika 
Nk'aho wabuze aho uwubika 
Nk'aho naguhogoje ngenda 
Ntabwo wabuze icyo uwuhonga 
Kandi amahoro ari wowe nyakesha.

Nasanze basasa ku musenyi 
Bose baramya nyirafaranga 
Agakebe ari ko karimo k'umunsi 
Nti, "reka mbiguhe Nsekoyurwera"
Wowe nakunze uruhatse izindi 
Wowe wampaye uruzira inkiko!
Inzira yari yabaye Nyabagendwa 
Indege nta nkomyi mu kirere 
Ngo ishyitse amatako aha mu karere 
Mbona sakabaka zirajagata 
Urusaku zarurushije inyombya, 
Bati, "Yambu!"
Mbaha, "Salama"!

Abo nagaburiye barahunga, 
Mburamo uwanyereka aho arara, 
Ngo ansogongeze ku ko ku ruhimbi, 
Asomaho akubutse itabaro!
Nanjye nti, "sinsabana igihumbi, 
Ntabwo naje mpunga igihombo, 
Imfura y'umwami ntiba umugaragu!".
Bukeye kabiri ngo, "ubwo adataha, 
Abaye Intore aracyaneka!".

Naho ibikumi byabuze senge, 
Ingaramakirambi ni ryo rikwiye, 
Ibishubaziko ryo rirasanzwe, 
Biti, "Ararutaye Imbabazabahizi!".
Nti, "Reka nkiranuke n'ibihinda, 
Maze ngutake barire n'ejo, 
Kuko umutima ubimye icyanzu, 
Nanjye nzabarege icyo cyaha, 
Cyo kwitambika mu rukeye, 
Imana yasezeranyije ishishoje!".

Reka nze mbiguhe karabo kanjye, 
Iri sha ry'ishyanga barenga ayabo, 
Umukoro wundi naba nkuroga!.
Hari ababuze senge ubu bisenga,
Hari abatikoma umuryasenge,
Hariho abayisengera ku cyavu, 
Bagira ngo bayishyingureho ibyaha, 
Hariho abo byihishe burundu, 
Hari n'abambaza iya Bahanda; 
Hari abahonda intozi bikomeye, 
Hari abikirigita ngo batwenge, 
Hari abarota amanywa y'ihangu, 
Hari abo izuba ryihishe cyane, 
Hari abo ubutore bwabuzeho icumbi, 
Bacumbagirana ingobyi y'ibicumuro!

Indege yaraje baravugishwa 
Mbyima icyanzu mbita ku cyavu 
Ngo nkwizihire ingoma ibihumbi 
Wowe unzi intege ndetse n'ingendo 
Kuko ari wowe wangize ingenzi 
Nkaba ndi Ngenga kuva nkikumenya.
Manzi yandinze kuba Ruhabwa 
Ukangira Ruhamwa mu mutima wawe 
Umpa, "COLOMBE" unyongeza, "JOYCE"
Ari bo "MAHORO" n'"UMUNEZERO"
Bituma iyi nganzo nagize intwaro 
Ikugira isonga mu Badasumbwa.

Humura Simbi, 
Urwo rugamba nzarusohoka 
Nze ngusange ntasitara 
Nsa n'intore idasobanya injyana 
Udutaranga murage intimba 
Azahunike ahatava izuba!
Nanyuze ku muranga,
Akunsimira uburanga, 
N'imico itagererwa, 
Ni ko kukugira umuraza;
Ntitwahuye nyakijoro,
Dukubutse urubyiniro,
Kuko ibyo no mu butoya, 
Utabigize intego.

Nagushatse hakeye, 
Nsanga uturuka i Bukeye, 
Sinakurushya na gatoya, 
Ngo nguhige mu butoni, 
Kuko uteta ubikwiye, 
Ubarusha njye ukurata!
Manzi yandinze imanza, 
Wowe Imana yaremye inzirikana, 
Reka ntere ipfa utagutunze, 
Usashyoma akadutaramana, 
Uwo azasaza atarambye, 
Wowe ukiganje ku nteko ,
Y'uyu mutima naguhariye!
Marayika w'inzozi zanjye, 
Mpa irindi joro mene igitero, 
Nze ngutere udutotsi twiza;
Kuko ngukumbuye Juru ryanjye.
Ziracyapfa bitanihira Insigamugani Ibyago, Amakuba Uyu mugani baca ngo: "Ziracyapfa bitanihira", bawuca iyo babonye ibintu bikomanye n'amakwa (biguye mu makuba) y'ubwoko bworetse ibindi; ni bwo bagira ngo "Ziracyapfa bitanihira!" Wakomotse kuli Bitanihira wo mu Bufundu, ku ngoma ya Kigeli Nyamuheshera; ahayinga umwaka w'i 1600.

Bitanihira uwo yali umugaragu wa Macigata watwaliraga Mutara Semugeshi u Bufundu n'u Buroha. Yali atuye i Kinyamakara mu Bufundu, ariko inkomoko y'umuryango we ari i Burundi, niho sekuru (ubyara se) yari yaraturutse, akaba umuhazi w'impu zavagamo inkindi (imyambaro y'intore) biyerekanaga, guhamiriza bitaraduka mu Rwanda; dore ko byakomotse i Burundi.

Nuko rero Macigata shebuja wa Bitanihira amaze kunyagwa na Semugeshi, ibihugu bye bigabanwa na Nyamuheshera (umuhungu wa Semugeshi); yari akiri umututsi mu bandi, ariko ari we ingoma igomba mu bwiru. Amaze kubigabana, inkindi z'intore zaho ziramushimisha, ashimikira aho zakaniwe; Abafundu bamubwira ko zikanwa n'umuhazi witwa Bitanihira. Ubwo Nyamuheshera aramutumiza, amubaza ukuntu arema inkindi. Undi arabimusobanurira. Ubwo Nyamuheshera aramwishimira, amugira umutora w'imiguta y'i Bufundu yose. Arayobokwa, araturwa, aratengamara kubera inka yahongerwaga; dore ko uwaburaga impu z'imigoma myiza yo kuvamo inkindi n'imikane y'ibwami yatangaga inyana y'inshuke kugira ngo ataregwa. Bimaze iminsi Semugeshi aratanga: amaze gutanga (gupfa) umuhungu we Nyamuheshera yegurirwa ingoma; u Bufundu yatwaraga abwegurira Bitanihira, bitewe n'uko yari umutoni we, n'uko kandi nta mwami witegekeraga imisozi ndetse n'igihugu; yategekerwaga n'abatware be.

Bitanihira amaze kwegurirwa ibya Macigata kandi ari we wari umukanyi rwamwa wenyine muri ako karere, agira ingorane inkindi ziba iyanga mu mitwe y'intore; bituma umutware wese w'umutwe utabonye inkindi ajya kwibariza ibwami, anaregeramo Bitanihira. Nyamuheshera amaze kurambirwa ibirego bya burijo, arakarira Bitanihira; aramutumiza, amubaza igituma intore ze zitabona inkindi zose. Bitanihira; ati "Imitwe yabaye myinshi, ni cyo gituma inkindi zitabakwira. Nyamuheshera agiye kubyemera, abanzi ba Bitanihira barashikama baramusesereza; bati "Si impu zabuze ahubwo ni umurengwe wamuteye uburangare". Abarezi bamaze gusesekaza ibisebyo, Bitanihira anyagwa u Bufundu, bamutegeka kujya atora imigoma wenyine kandi akayikorera ubwe; akayihara, akayikana, agatura inkindi ibwami. Kuva ubwo akajya abikora atyo mu migure ya nyamugirubutangwa.

Rimwe rero ajya gutora imigoma aho yayibariwe (yayibwiwe), arayitora, arayikorera, aragenda; ageze mu ibanga rya Kinyamakara, aranyerera yikubita hasi aratemba; ahirimana n'iyo miguta yari yikoreye, baregera munsi ya Kinyamakara; ahitwa mu Rwamweru. Hari inka zahaturukiye zirisha; zumvise imigoma ibomborana zirikanga ziriruka imwe muri zo iratsikira yikubita hasi irahavunikira. Abonye ikumbagurika arirahira; ati "Ziracyapfa Bitanihira!" Ubwo yavugaga ko agiye kubona urundi ruhu rwo kujya guhara no gukana.

Nuko abashumba b'izo nka baje kugandura iyo yavunitse bumvise ayo magambo bayafatiraho biganira abandi uko byagenze. Inkuru iragenda igera ibwami yahindutse ibisetso by'urwenya; bituma Bitanihira akomorerwa u Bufundu. Kuva ubwo rubanda babona umuntu ukomanye n'amakwa cyangwa se ibintu biguye mu makuba asa n'ayoretse ibindi bakabikurizaho amarenga mu mvugo y'uwo muhazi, bati "Ziracyapfa bitanihira"!

Gukomana n'amakwa = Kugira ibyago.
Nkuba na Sebwugugu  Imigani Nkuba yaraje ahiga na Sebwugugu. Sebwugugu ati, "yewe ndakurusha, nkurusha byinshi." Nkuba ati, "Reka ra! Ntabwo undusha byinshi, Ni jye utegeka, ntegeka ibiri muri iyi si byose. Iyo nahinze, uwo munsi isi iratekana."
Sebwugugu ati, "Ni jye ukurusha." Nkuba ati, "Reka ra! ntabwo undusha. Wandushe ute kandi ari jye ugusha imvura, mpinda abandi bose bagakangarana, wowe ukajya ahongaho ugaceceka?" 
Sebwugugu, "Jyewe mfukuza amariba meza, ngira byiza nkabitunganya abantu bakuhira, bagakira." Nkuba ati, "Irorerere ni jye ubirangije byose, ndatigita ibintu bigahaguruka byose, ubwatsi bukaboneka, ibintu bikagwira mu gihugu, n'ibyari byababutse bigakira."

Nkuba ati, "Tuzarebe." Sebwugugu ati, "Nanjye nzarebe." Nyuma izuba riracana. Baza guhura. Sebwugugu yagenderaga ku busa, Nkuba akagendera ku mvura. Abantu bari bagiye gushira kuko amazi yari yarakamye.
Inkuba iraritigisa nko muri Rwicanzige. Imvura irahungutse, ijuru riratumbye, imvura irahangutse. Inka zirakize, abantu barakize, barahinze kandi mbere bari barashize barabuze amahahiro.
Inkuba iti, "Sebwugugu ko ari jye ukurusha? Reba inyabutongo zameze, ibishyimbo barabibye bireze, imvura irahangutse. Ndakurusha. Henga nguhake umenye ko ari jye ugutwara. Wowe ujye ugendera ku busa, wibere aho uri igikuku hasi jye ndambura amahanga yose nkagera aho ibintu bigarukira, ngatunga abantu bose."

Sebwugugu ati, "Genda wiyendere ibintu byawe ndabiguhaye niba ari igihe kigeze." Yemera gutsindwa rero. Inkuba iti, "Jyewe ni jye utegeka igihugu cyose, jye ukwiza igihugu cyose, jye ukwira amahanga yose, ngakiza abantu bose aho bava bakagera.
Sebwugugu wowe utunze bike mu ishyamba, ni jye bigenderaho." Bari barahiganiye ku nka yabo Kanyemera. Inkuba iti, "Reba aho zirisha mu ishyamba, ziranywa amazi nizaniye, zirarisha ubwatsi nikomeye."

Nguko uko inkuba yatsinze.
Abashakamba  Icyivuco cy’iningwa Umugani baca ngo: "Yariye karungu" cyangwa "Yarumye karungu", wakomotse kuri

Nyirakamagaza n'umugabo we Karungu bo mu Rwampara rwa Kigali, ku ngoma zo hambere.

Bawuca iyo babonye umuntu warakaye yarubiye; ni bwo bavuga ngo: "Nimumubise dore yariye Karungu."

Uwo Karungu yari atuye mu Rwampara rwa Kigali, akaba n'umushumba wa rwoma; wahugiye mu nka gusa. Yabayeho mu gihe cya Mushoranyambo, ari we bita Rugarukiramfizi, wa wundi uvugwaho ubusambo bw'agahebuzo.

Kubera iyo ngeso y'ubusambo, Rugarukiramfizi yamaze kunaniranwa n'abe mu Buganza, atura mu Bwanacyambwe, ahitwaga ku Gasharu; niho yise Mburabuturo. Amaze kuhatura, umugore we abura amavuta yo kurunga, yajya kuyaguza mu baturanyi be, bakamushwishuriza; bakanga kuyamuguriza. Rugarukiramfizi abyumvise, ati "Ino si inturo ni imburabuturo"; izina rifata ubwo.

Biba aho biratinda bukeye arapfa; apfa azize ubusambo bwe. Asiga umugore we Nyirakamugore n'umukobwa we Nyirabishangali, n'umushumba wabo Rwujakararo. Yapfuye ari umutunzi wavugwaga cyane; ariko muri ubwo butunzi bwe ntagire abagaragu kubera ubusambo; ni cyo cyatumye apfa asize umushumba umwe waragiraga amashyo atagira ingano.

Nuko haciyeho iminsi wa mushumba Rwujakararo na we arapfa. Nyirakamugore n'umukobwa we Nyirabishangali, basigara muri izo nka bonyine. Bakaba ari bo bakuranwa kuziragira. Umwe yaba yaragiye nka none, undi agasigara ku rugo. Babikora batyo; ariko bibagora.

Bukeye mu Rwampara hakaba umugabo Karungu, bamubwira ko muka Rugarukiramfizi ashaka umushumba umuragirira inka. Arahaguruka ajya gukeza Nyirakamugore i Mburabuturo; amusaba amata y'ubushumba, dore ko yari umushumba rwoma, Nyirakamugore abyumvise arishima kuko abonye inshungu yo kumugabanyiriza ingorane.

Karungu amaze kubona ubuhake, asubira mu Rwampara kuzana umugore we Nyiraneza (umukobwa w'ineza isa n'umuyange: igisingizo cye cy'ingeso nziza); ariko Karungu uwo ngo yari igisambo gutambutsa Rugarukiramfizi utarushwaga. Yimuka mu Rwampara n'umugore we, basanga Nyirakamugore i Mburabuturo. Abaha inka cumi z'imbyeyi z'intizo. Karungu amaze kuzishyikira aha Nyiraneza itegeko: ati "Ujye unywa amacunda gusa, naho ikivuguto n'inshyushyu bibe ibyanjye" Nyiraneza yemera ubusambo bw'umugabo we, anywa amacunda, ikivuguto n'inshyushyu abiharira Karungu. Bukeye Karungu yongera kumubwira, ati "Dore tumaze kubona amavuta, na yo ntukayakoreho ni ayanjye." Nyiraneza abyemera ariko agononwa.

Bukeye agenderera abandi bakobwa b'i Mburabuturo, bayaga urukobwa; abatekerereza urupfu yapfuye, Abandi baramuseka; bamwe bamwemeza ko azajya arunga bagasangira. Arita mu gutwi arataha. Nimugoroba Karungu acyura inka arinikiza arazikama. Zihumuje ajya mu nzu, umugore aramugaburira; amuhereza indosho na we yenda indi barasangira. Karungu aramureba ntiyamubuza, ariko arya ajiginywa; ku mutima, ati "Nzaguharika!"

Bukeye, Karungu ntiyazuyaza ajya kurambagiza umugore ku Kacyiru; ahasanga umugore w'ikirongore witwaga Nyirakamagaza. Aramusaba, aramuhabwa, aratebutsa barashyingira. Nyirakamagaza ageze kwa Karungu amugabanya inka na Nyiraneza. Amutegeka ko atagomba kurya ku birunge. Bukeye abantu b'i Mburabuturo bamaze kubimenya bati "Uyu si umushumba wa Nyirakamugore, ubanza ari umugabo we wazutse." Nyirakamagaza we yemera amategeko; ariko akajya abirya rwihishwa. Bukeye Karungu arabimenya; ahimba amageza yandi. Abwira Nyirakamagaza ati "Kuva ubu nzajya ndya ibirunge bikonje ni byo bingwa neza!" Guhera ubwo umugore yarangiza kurunga agasanga umugabo mu nka akamusigariraho ngo ashokere. Undi agaca ruhinganyuma akajya kwiba bya birunge akabirya. Umugore yatahuka agakubitwa n'inkuba akayoberwa uwamwibye akumirwa. Karungu yacyura akabura ibirunge akamutonganya, bakarara ku nkeke.

Nuko biba akamenyero, Nyirakamagaza amaze gushoberwa atangira kugenzura umwiba. Bigeze mu mashoka y'inka, atuma umwana, ku mugabo we ngo amubwire ko agiye kureba iwabo bamuhururije ko barwaye (ariko ubwo yaramushukaga). Umwana amaze kubwira se, Karungu ashyira nzira ajya kurya ibirunge by'akamenyero asanganywe. Ageze imuhira asanga umugore yamwihishe. Asumira urwabya rw' ibirunge akoramo araroha. Nyirakamagaza aramubaza, ati "Ubwo uragira ibiki?" Karungu aramwara, aterura urweso rwarimo ibirunge, arucinya umugore rumusandariraho. Nyirakamagaza ararakara ararubira, afata Karungu amushinga amenyo ku mazuru arashingishira, arashikura aracira; amusiga na bya birunge; induru arayidehera Rubanda barahurura, basanga Karungu yacitse amazuru avirirana n'ibirunge byamuhindanyije. Inkwekwe bayivaho bariyamirira, bati "Nyirakamagaza yariye Karungu; yamuriye amazuru amujijije ibirunge yamwibye!"

Kurya karungu = kuruma karungu = Kurakara cyane; kurubira.
Indyoheshabirayi - Umuvugo 4  Imivugo Urugendo rw'iyo Ngurube, kuva i Butare kugera i Nyanza: ibambira umuhanda, modoka zibura inzira.
 
Ingurube iryohera mu misango, 
Iya rwisumbura ku ntama, 
Nkunda impogazi y'imihore, 
Iya rusukirwa n'abo mu nzu. 
Isonera amenyo y'abayishiha
 
Ikarusha isake gushya mahwane 
Igira imihore rutagugumba, 
Igera no mu nda igahwekera: 
N'uwayiriye agaheza utubavu, 
Ntagugarirwe yabera.
 
Umunsi Padiri uwo ayitanga, 
Yaje u Bwanamukari ihaze, 
Ihaga amabondo iziba imihanda 
Mashuba zose zirahagarara,
N'abadereva baracemererwa;
 
Baravunura bajya i Buzungu 
Kubasiganuza inzira yindi, 
Kuko iyabo ifunze neza; 
Ingurube yuje no mu miserege, 
Bakaba batageza kuyikikira
 
Ngo iruhande babone umwanya. 
Arabibasubiza uwo mu rukiko 
Ati: "Reka mwihimana se na mwe! 
Nta mihanda ibiri naharuje! 
Mpimbe uwundi se mu kirere
 
Ari ukugirango mbone aho ndara? 
Nk'icyo kintu se nkigire nte? 
Nta bwo muzi ibirori byacu? 
Cyatumirijwe kubyizihiza 
Na njye nzagenda ejobundi
 
Negutangwa aho bagiketa. 
Nimugikurikire mwitonze 
Mwige intambwe nk'iz'abantu 
Aho kizishinguye muhaze, 
Kugeza aho kiribuze kurara
 
Ubwo kiraseduka mu muhanda 
Muhutere mujye iyo mwenda! 
Na mwe mwigira ako gahinda 
Kirabagora iby'uyu munsi
Nta we uzongera kugitunga:
 
Icyo ni icyaduka kidahoraho!" 
Ingurube igomagira umuhanda, 
Iwuca ibitengu henshi cyane, 
Ari n'ikizuru ari n'ibibari: 
Intambwe zayo ziranihurana,
 
Isi kiziteye iratengerana, 
I Nyanza bumvise imirindi, 
Induru nyinshi zirasahaha! 
Icyo bikanze kikaba imvaho, 
Icyo baketse ari ibihuha:
 
Bo bikanze igishitsi cy'isi, 
Naho iyo ngurube ari yo ibiteye. 
Byanze guhita bararikenga: 
Babanga amatwi barahuririza, 
Babazanya indi mpamvu ibiteye.
 
Intumwa zikwira aharengereye 
Barayirabukwa iri mu muhanda. 
Bajya guhumuriza amashuri, 
Ngo: "Nimukomeze kwiga inyuguti, 
Mwegukuka umutima bundi,
 
Kuko impamvu itumye bicika, 
Ari imashini yo mu Burayi 
Igeze i Buhimba iva ku Ngunda." 
Ukwo cyegera barashishora, 
Ya mashini ibamo igisimba.
 
Bamwe ngo: "Ni inzovu twabwiwe!" 
Abandi ngo: "Reka mwitubeshya! 
Inzovu zisanzwe ukwo tuzibwirwa 
N'ubwo nyine tutazibonye 
Nk'enye zaguranywa iriya!"

Babona umuntu uturutse urw'iyo 
Bamushiganuje arababwira, 
Ati: "Ni ingurube nk'izi muzi! 
Ihanitse urwego ijya mu ibondo
Izibye umuhanda murabiruzi.
 
Ababona nabi iri bubagereho! 
Ibyo biyikurikiye by'ibiyumbu, 
Si ibibwana mutabikeka! 
Ni amamodoka yabuze akayira: 
Zayigaragariye bugisesa;
 
Ubu zirahindisha amahoni 
Nyamara y'ubusa, nta cyo yumva! 
Na njye kuyicaho ubu mureba 
Ni uko ninyuriye iruhande,
Nca mu bisambu no mu ntusi,
 
Ndagota neza ngaruka hino, 
Nza mu muhanda ndikomereza.
Abayirebye bacyitonze 
Bahoze bagarura ab'impunzi
Ngo: "Nimugarukire aho muhinge
 
Si igisimba ga ba nyabusa! 
Ni ya yindi yo ku rurembo 
Abanyagikari bahezereza 
Bayitekanye n'utunono,
Ngo ari yo "Indyohesha-birayi."
Indyoheshabirayi - Umuvugo 5  Imivugo Urugendo rw'iyo Ngurube kuva i Nyanza kugera i Kabgayi: bakeka ko ari imvura; uwahoze mu Buganda yemeza ko ari itanki irwanishwa mu ntambara.
 
Intamati ihinda nk'inkuba zesa 
Iya rwitonganya mu gituza 
Ndate ingurube y'umunihiro 
Mvuge ruhinda mihumeko, 
Umunsi iyobera abari i Nyanza,

Ikamenya bose byabagoye, 
Iza i Nduga yose bayiha induru,
Ahanini igihugu gitangara.
Ije mu Marangara biba ukundi: 
Yungikiranije umunihiro,
 
Bayikanga kuba umuvumbi. 
I Gihuma hose bava mu mirima, 
Bagana mu ngo birukanka 
Ngo batanyagirwa bagakonja. 
Abaseminari ubwo mu mashuri
 
Bakaba bameshe mu gitondo, 
Baka uruhusa bararuhabwa, 
Rwo kwanurira imyenda mu nzu. 
Babigira ariko batangara,
Kuko ihinda ubutaruhuka

Kandi ibyoko biseka hose. 
Abaje kwiga mu misiyoni 
Imitaka yabo barayibamba 
Abandi birukira amabaraza, 
Abenshi bugama ku mashuri.
 
Ababuze ibyicaro batinze, 
Bakikinga nko ku ntusi 
Cyangwa ibindi biti bigaye. 
Abagira isinde barayitaha 
Abanyamagote bayajya mu nda.

Abatabigendana barasuma, 
No mu rutoke rubegereye, 
Amakoma yarwo barayakonda 
Ngo nishoka bayikingire 
Ah'igihimba n'umutwe byombi.

Igihe bakiri muri izo mpuha, 
I Shyogwe hamanuka abantu itimba 
Amaso yerekeye umuhanda. 
Abari i Kavumu na Kabgayi, 
Ubwo barashiguka ari yo bareba.

Ariyamirira imva-buganda 
Asoza impuha yahoze ahimba; 
Ati: "Nimurebe ngiyo tanki, 
Imwe nababwiraga ntimubyumve, 
Iyo Abongereza barwanisha!
 
Sinshidikanya ni yo rwose
Ingamba zayo narazirwanye! 
Nuko ndebera kure yaho, 
Wenda nasanga ari rwanjye! 
Ntimwegere irimo amasasu!
 
Yaba yenda ije kunyenda. 
Kuko ikunda abo yamenyereye: 
Murankingire itandeba, 
Ngumye nsemurire abatayizi. 
Iyo ntirwana irakaba ukwo iri!
 
Irasa amabomboma ukayikunda, 
Irasa imizinga ikica ibintu, 
Irasa amasasu yo mu mbunda;
Irasa n'imyambi mwumve na mwe!" 
Irekura nk'ine aho iri hariya,
 
Ikagwa i Buganda ahitwa SSingo, 
Cyangwa ahandi hitwa Cyagwe,
Ikica nk'abo bo mu Buremezi. 
Nuko mwigumiye mu by'ino 
Naho ibyo bihugu ni iyo gihera, 

Dore ko ari iyo riterwa inkingi! 
Indaro zaho ntabakabirije, 
Ku byumweru ugira umunani.
Urebe tanki ko ari icyago, 
Iyo Abongereza bagira ni imwe:
 
Izira iya kabiri aho yabera! 
Nyamara kandi ukwo imara abanzi! 
Ntugatererwe iyo ntindi! 
Igira Abadage ikica icyenda, 
Uwa cumi wundi ikamukomeretsa,

Imyambi yabo bayiyirasa 
Ikarora hirya igatomera,
Ari amageza yifite mu nda! 
Si imbarirano murabiruzi.
Za mashuba izo ziyihomereye,

Ni izi ndege mujya mubwirwa, 
Zimwe ziguruka iyo zibishatse!" 
Abagore bose bagira imbabazi, 
Bashika bikubitira ihururu, 
Bashungera baremye inteko,
 
Ngo: "Ego mama iyo ni yo tanki! 
Aho se batindi murayibonye! 
Yego mama twayibonye 
Yaratubwiye uwo Munyarwanda 
Twe tumukekamo ibyo kubeshya,
 
None ngaha turabibonye! 
Yayisobanuye ukwo yayize! 
Ego mwana w'Abazigaba! 
Yego mama iyo ni yo tanki! 
Yego mama iyo ni yo tanki
 
Yego ngiyo, shenge ngiyo!" 
Abagore bose barasizora, 
Impuha zibagishiramo idogo. 
Haguma yumvise aza kurora; 
Ukwo yagasanganiye icyo kintu
 
Ati: "Iyo si tanki barababeshya! 
Ni iri tungo tuzi neza! 
Tukarikunda aho se bagenzi! 
Uwo mufa wayo iyo uwushyikiriye
Ukawivangira n'ibijumba
 
Cyangwa uminjiriye mu bindi! 
Birakuryohera ukabitsemba, 
Wagira inyota ukanywa ubutitsa 
Ufite kinini agashyira ku munwa 
Ngo yibihire atawumyora!
 
Mutangare mutegereye 
Mutayikanga bikankoraho: 
Iratembera igihugu cyayo! 
Ntitukiyita ga ingurube burya: 
Twayihaye izina ry'intore
 
Ryo kuba "Indyohesha-birayi."
Umuryango  UMWANDIKO KU BURINGANIRE N’UBWUZUZANYE Nkuba yibereye aho agatura mu ijuru, Gikeri akaba mu nsi. Gikeri yagenda akagenda asimbuka. Nkuba akibera hejuru agakubita hirya no hino.
Umunsi umwe aza gukubita ajya hasi, asanga Gikeri yarubatse, arasakara, afite urugo rukomeye. Nkuba abaza Gikeri ati, "ese Gikeri, ko wubatse utya, wowe usakaza iki, ubwatsi ubukura he? Ubutemesha iki?"
Gikeri ati, "mfite umuhoro wanjye ngomba gusakara inzu yanjye simvirwe." Nkuba ati, "nanjye rero ndi umukene, untize uwo muhoro wawe nitemere ubwatsi njyane ku ijuru, njye kwisakarira inzu. Umugore n'abana ntibagira aho bicara."
Cyakora Gikeri abyumva vuba, abaza Nkuba ati, "ese Nkuba ndaguha umuhoro wanjye nzawushyikirizwe n'iki, ko ureba ntagira amaguru?." Nkuba ati, "nzawuzana vuba." Gikeri ahereza Nkuba umuhoro, aragenda atema ubwatsi.

Ariko ubwo Nkuba yatemaga ubwatsi, Gikeri yaribwiraga ati, "ndabizi, Nkuba ni umuntu ugira amahane, kandi ntazongera kugera ino ubwo ashyikiriye umuhoro wanjye." Gikeri aranyaruka yigira mu kiba cy'ubwatsi. Nkuba akubita ubwatsi abugeza mu ijuru, abutura ku kibero cy'inzu iwe.
Umugore ati, "ese noneho ubu bwatsi ubukuye he?" Undi ati, "wa mugore we ceceka. Ibintu mbonye ntibigira uko bisa. Nahuye n'umugabo Gikeri ampereza uyu muhoro, ariko nzarebe aka Gikeri na Nkuba. Ntabwo rwose uyu muhoro nzawumusubiza.
Reka njye nitemera ubwatsi, nisakarize inzu, ntabwo Gikeri azagera ino". Umugore ati, "uzaba umuhemukiye cyane." Undi ati, "reka da, Ntabwo namuhemukira." Nkuba akajya aca ubwatsi, arasakara, amererwa neza.

Gikeri aranyaruka yitura mu kibero cy'inzu, noneho Nkuba akibwira ngo ntabwo ibyo avuga Gikeri abyumva. Gikeri yibera ahongaho, iminsi munani basezeranye igeze, Gikeri aranyaruka ajya mu irembo kwa Nkuba. Arakorora. Yemwe abo kwa Nkuba?
Nkuba ati, "yee! Nimwumve abo bantu!" Ati, "sinzi umpamagaye." Gikeri arakorora. "Erega ni jye Gikeri. Umuhoro wanjye warawutindanye, none nari nje kuwureba."

Undi ati, "koko iminsi ibaye miremire. Ariko utahe usubire imuhira, nanone iminsi ni umunani, uwa cyenda, nkakuzanira umuhoro wawe." Gikeri yisubirira mu kibero cy'inzu. Nkuba yibera aho. Atarisha ibitoki birashya, barenga.
Inzoga imaze gushya, abwira umugaragu we ati, "genda ujye guca ibihunda, uzane n'urutete utekere inzoga tugende, nshyire Gikeri umuhorowe ataziyahura." Ubwo Gikeri aramwumva. Umugaragu aragenda azana ibihunda n'urutete araza atekera inzoga. 
Uko atekera Gikeri yiterera muri rwa rutete. Noneho umugaragu arikorera, Nkuba arakubita, umugaragu na shebuja bitura ku isi.

Umugaragu aragenda atura inzoga mu nzu. Gikeri ava muri rwa rutete ajya ku buriri. Umugaragu asubira ku irembo asanga shebuja. Shebuja ati, "ese wahamagaye?" Umugaragu ati, "nahamagaye databuja, ariko nta muntu wanyitabye."
Ngo agere ku irembo arongera arahamagara ati, "yemwe kwa Gikeri?" Gikeri ati, "yee! Arakorora. Nta muntu umpamagave?" Bati, "arahamagaye. Ni Nkuba waje kugutarurira umuhoro." Gikeri abyuka vuba vuba, ati, "ni uko, ni uko. Ibitotsi ni umwana w'undi ga! Nari nsinziriye".

Aherako arabyuka, ajya mu kirambi. Arakorora. "Mbega mwanzaniye inzoga?" Bati, "twakuzaniye inzoga y'ishimwe kandi twakuzaniye n'umuhoro wawe." Banywa inzoga. Barangije bamubwira imisango yayo. Birangiye Nkuba n'umugaragu we bisubirira mu ijuru, Gikeri asigara iwe n'umuhoro we.

Si jye wahera hahera Nkuba na Gikeri.
Rwanyiranyanja  Imivugo Ndavuze, ndaretse ntaretse
Ndamaze ntamaze,
Ndahoze, ndahoza abandi:
Ijambo rya Kigeli
Ni ikigabariro cyaryo.
Ndavuga Rwogera na Ngarambe,
Ndavuga Rwogana-ngabo rwa Ngoma ijana,
Ndavuga u Rwanda ruguye imvura!
Abanyamahanga baturusha amasuhuko,
Tubarusha ibyiza.
Tubarusha Umunyana wa Rusharaza,
N'Umunyana wa Nyiri-ishema,
Mushiki wa Nyamihirwa.
Iyo ashengerewe mu ngombe,
Ingondo ziramukana ibiririmbo,
Zikagabana inshara,
Zikikije incuti za bene Shaza,
Ndavuga Biganza bigaba igaju,
Nyina wa Mwiza nzamurata.
Nyirampeta iyo murata simpunga,
Iyo yampaye simara.
Yangaburiye inda kw'irima ry'ibishyimbo;
Ndayibumbatira nyigeza kw'ihera ry'amasaka.
Rwirungu mu minyana
Rwa Mabega ya Ngoga:
Agira inzage avunya abakazana,
Atereka intango uruta-nkanda:
Mvuga amagambo y'intungane!
Erega aho emwe, Tulira si umugani.
Tulira ni umugore:
Nzamurata buzima!
Nzamutakirwa isaro mwaryi (1),
Nzamutuka insaro n'indira (2);
Nzamurotera inzozi nziza,
Ejo mu gitondo nzimuzanire.
Nyiramutarutwa muka Macinya,
Aruta ububutsi bw'ukuka butatu,
Butanga ubutama bugatongana
Ngw'ino mandwa yatemeye Ngilyi!
Nikanze ibicumbeka,


Ngirango ni ibicaniro:
Nkuba impuzu ndicara!
Za ntindi z'ubukoro,
Z'ubuhembe bw'inkokote,
Zakobotse ku matako,
Zarwaye Nyamukuka,
Zakobowe n'umukeno:
Zirashyira zirataha!
Bububana ubukorwa,
Bajya kuzikura ubukaba!
Uri mukuru muri bo,
Ati: "Muraha iyi mandwa amata,
Mugapfusha umwana umwe!"
Undi muri bo aramburira,
Ati: "Rwamukunya yabakuyemo umutima,
N'aho bwakwira bakurya!"
Nti: "Uratinye iry'abakuru!"
Isoni zinkoba niruka,
Nisura mu ntege,
Nitahira intaho nzi,
I Nyakayaga kwa bene Semugaza (3),
Nsanga banyiteguye
Nta nteguza natumyeyo!
Amarebe n'Amaraba zirashyira zirataha:
Bazicanira imirama n'imirinzi,
Bazisasira ibyarire,
Bazihamagaza amazina!
Mbirura nijuta!
Nti: "Ubonye ba batindi,
B'ubugumya, b'ubuguririza,
Bamazwe n'ingugunnyi,
Ba ndoro z'ibikona,
Ba bikabara bikwabaje,
Ba buguru bw'impembure,
Ba butako buhenuka, buhengamye,
Bwahwuhwa n'umuyaga
Bukagenda uko mahera:
Butaje kureba aho nsomera,
Bagasasa bwa burago,
Bw'uburavu n'ubuhivu,
Bwizihiye za mfura!"
Ni ibyo inkuru igira ikibara,
Babibwira Nyirantawebasa nyina wa Mitima (4),
Ati: "Murumva ya mandwa ya Ndabarasa,
Barayita indondogozi!
Ko idakiranije ntivuge nabi,
Mwebwe bene Kigeli mwayigera iki?"
Bunguka inkamwa, nunguka intege:
Ntambana irobe, mpinduka ibaba!
Rwanyirajanja ihenga bwije,
Iranjajanga ndajanjagurika,
Amava-ziki ndazindazwa, ndazabiranywa;
Njya mu bijunju iranjijibura!
Mukwijana inzoka irajorora,
Abapfumu bose barajibanirwa,
Ngo ni indwara batijajara
Amaso ahinda ubusinzirize,
Amaguru ahinda ubugengera;
Urutirigongo irarwahuranya,
Igira mugabuzi iyigira ingombe,
Igira iyo ngusho irashingishira,
Igira bushati irakunkumura,
Ikuba bukonya irakobanya,
Ngo ni mukeba duharikanijwe,
Intsinda impinduye inkokore!
Ku gasusuruko ibonye ko mpoze,
Ubwo yihutira kumpuhura!
Ntakira abuguye na Mihunga,
Aho nyine banga kuyimparira!
Baza bose bahumiriza!
Rwaka-migabo rwa koma-bagwe,
Intambara izanye izakira soryo!
Nti: "Ubwo mutabara muritonde,
Mutagwa ku biti, nzayitanwa:
Uwayitukiriye yaratanirije!"
Bati: "Nimuhe iyo mandwa,
Muyihe amavure, muyivurugire:
Muyihe amavuta, muyikuze ivubwe,
Nivururuka ibavuge neza!"
Nzasaba Umututsi wanywereye ku nama,
Akaba yarimaze inambu;
Nsabe Umuhutu wihaye akiheka,
Akihaza iby'isuka:
N'umwiru urema ingoma se wa Mahata,
Ntasumbwa ku isuku:
Agira umwuko ungana ingashya,
N'UMUBONANYA ubumbuje (5),
N'ameza abumbiriye.
Nyakiyumbu yakuze akuze (6),
Yinaga ivure,
Azana amakame n'amakamure;
Ati: "Nimuhe iyo mandwa,
Yikize urukanyu ivanyei rukiga!"
Agahutu ncancama,
Kambona kagacancama,
Kambara gakohoje,
Gakora aya bukohore!
N'agatutsi nzingiza,
Kambona kakazingiza,
Kakazura umugara,
Kagira ngo ndaza iwe,
Kandi u Rwanda ari rugari!
Aya manywa bandinda, ni yo bahuraho;
Izi nzira ngenda,
Izi nzozi ndota,
Iyi nzara nshonje,
Iyi ngeso ingobotse,
Iyi ngano yanjye,
Ababona naje nkagenda ubusa,
Baragira ngw'iki?
Utakurusha incuti ntakurusha ingabo.
Utakuzeye ntakuzimurira,
Utakurusha umugore ntakurusha urugo;
Utagira sange, asanga zihaze:
Inda irimo urwango
Yima uwa nyina:
Nkanswe jyewe!
Mbese mwaramutseho?
Yego twaramutse!!!


1. mwaryi : ni isaro ritakibaho.
2. nzamutuka amasaro n'indira bivuga muri iki gihe "nzamukungahaza amacupa n'inigi". Icupa kera ryitwaga urusaro, bikaba insaro mu bwinshi naho urunigi rukitwa ururira bikaba indira mu bwinshi.Inshinga gutuuka ntikibaho, yavugaga gukungahaza.
3. Semugaza wa Kigeli Ndabarasa. I Nyakayaga ni igihugu cya Misiyoni ya Kiziguro.
4. Mitima ya Ruyenzi rwa Semugaza.
5. Umubonanya bivuga umutsima mu rurimi rw'imandwa.
Yarezwe bajeyi Insigamigani Bawuca babonye umwana cyangwa ndetse n'umukuru wipfayonza gitesi Uyu mugani baca, ngo: "Yarezwe bajeyi" wakomotse kuri Bajeyi ba Sharangabo rya Rujugira rwa Mazimpaka; ahayinga umwaka w' i 1700. Bawuca iyo babonye umwana cyangwa ndetse n'umukuru wipfayonza gitesi; ni bwo bavuga ngo: "Yarezwe bajeyi!"

Umwami witwa Yuhi Mazimpaka yari atuye ku Ijuru rya Kamonyi, bakajya bamuteranya n'abana be, bituma abahiga arabahihibikanya, kugeza ubwo yishe uwitwa Musigwa yakundaga cyane. Amaze kumwica yigunga mu nzu iminsi itatu; ni bwo yasohokanye igisigo cyitwa "Singikunda ukundi" Musigwa amaze kubigwamo, uwitwa Rujugira na we agira amakuba; yica imfizi ya se yitwaga Rushya. Yibutse ko Mazimpaka yahimbye igisigo cyitwa Singikunda ukundi, abona ko atamuhonoka aracika, acikira i Bugesera. Bwari butaraba ubw'u Rwanda. Acikana n'umugore we Kalira, bafitanye utwana tubiri tw'indahekana: Mulikanwa na Sharangabo. Bajyana n'umugabo Ndabaramiye, w'i Gihinga na Ruzege (muri Komini Taba); n'umugore we Mupfasoni, n'umuhungu wabo Rubanzabigwi. Baragenda bageze i Bugesera, barahakeza barahakirwa, biberayo bagubwa neza.

Haciyeho iminsi, Mazimpaka yibuka ibyo kuraga ingoma. Atuma kuri Rujugira ngo ahunguke azamuzungure. Rujugira yanga kubyemera, kuko yakekaga ko se amuresaresa ngo abone urwaho rwo kumwica nka Musigwa. Amaze kubyanga, i Rwanda bacura inama yo kujya kwiba umugore we Kalira; bati "Nagera mu Rwanda akiyumvira imvaho azatuma ku mugabo we amwizeze akunde agaruke.

Baragenda bazana Kalira n'abana be rwihishwa; Rujugira atabizi. Bamugejeje ku Kamonyi, bacura indi nama yo kumwubakira kure yaho; bamujyana ku Kivumu cya Mpushi na Nyerenga. (muri Komini Nyamabuye, Gitarama).

Nuko Mazimpaka amaze gutanga murumuna we Muteyi n'abiru, bimika umuhungu we Rwaka. Ariko amugara bidatinze, bavuga ko ari ingoma yamurashe, kuko atayirazwe na se. Noneho, batuma kuri Rujugira, bamusobanurira uko ibintu bimeze: baramwimika yitwa Cyilima (ni we nyir' ibisigazwa biri mu bushyinguro i Butare) Ariko mbere yo kumwimika, bari babanje kunywesha (kuroga) umugore we Kalira by'ubwiru kuko yari yaracikanye n'umugabo we. Dore ko mu Rwanda gucikana n'umugore cyangwa imbwa byari ikizira; bavugaga ko umugore ari uw'ibwami, imbwa ikaba ishumi ry'ibwami, uwabaga yarabicikanye nyuma agacikuka, umugore we yamutaga iyo ngiyo, imbwa akayica akabona kugaruka mu Rwanda.

Kalira bamaze kumwica, umugabo we amaze kwima ingoma y'u Rwanda, abaza aho ari n'abana be. Bamwerurira ko yapfuye, naho abana bakaba bari ku Kivumu cya Mpushi. Arumirwa arababara cyane, ni bwo avuze ijambo ry'agahinda ryahindutse umugani, ati "Nta byera ngo de; iyo nima Kalinga ndi kumwe na Kalira!"

Nuko atumiza abana be bombi: Mulikanwa na Sharangabo; abubakira urugo rw'imbonera nk'aho yarwubakiye nyina yakundaga cyane; abaha n'ibihe byo kurarirwa; igihe cyagera akaza muri urwo rugo yabubakiye, akarumaramo iminsi iruta iyo mu zindi ngo ze, abakundwakaza mu kigwi cya Kalira.

Sharangabo amaze kuba umusore, Mulikanwa na we amaze kuba inkumi, Sharangabo baramushakira, ararongora abyara umwana w'umukobwa, bamwita Bajeyi. Amaze kuba inkumi sekuru Rujugira amushyingira Rugira rwa Semakamba ya Busyete (uyu w'umukurambere w'Abasyete). Rugira atahirira kwa Rujugira. Igihe cyo gutaha kigeze, Rujugira abaha u Murera n'u Bugoyi ho ibirongoranwa. Rugira na Bajeyi bamaze kugera mu butware bwabo, Bajeyi ayoberwa iby'urugo n'imirimo yerekeye abagore bakize gitware. Bimaze kumuyobera inkuru igera kuri sekuru. Atumiza Rugira atinya kumubwira ubupfayongo bw'umwuzukuru we. Noneho Rujugira yitumirira Bajeyi ubwe. Ahageze amufatira aho, yoherereza Rugira undi mwuzukuru we witwa Nyamashaza aba inshumbushanyo ya Bajeyi.

Bajeyi aguma aho arandagara cyane, bukeye rubanda bakamukwena, bamufatiraho, babona umwana wibuza uburyo yipfayonza gitesi, cyane uw'umukobwa bati "Nyagucwa ugiye kwigira aka Bajeyi?" Yananirana bati "Mwene naka nimumureke yarezwe Bajeyi!" kuko bamutetesheje akaba umupfu utazi ururo n'icyatsi, aka Bajeyi ba Sharangabo.

Kurera bajeyi = gutetesha umwana agapfayonga.
BAKAME IRUSHA INGUFU INZOVU N'IMBOGO  irushanwa rya bakame n'inzovu mw'ishyamba Umunsi umwe Bakame yagiye mu ishyamba ihahurira n'inzovu. Inzovu irayibwira iti "Mva imbere wa busa we!" Bakame irayisubiza iti "Aho ntiwagize ngo ubugabo ni ubunini? Niba utabyemera ngwino dusiganwe, urebe ko ntakurusha imbaraga. Cyagwa se, kubera ko uzi ko udashobora guterura ibyo biguru byawe ngo dusiganwe, enda dushake umugozi dukururane turebe urusha undi ingufu". Inzovu iraseka iti "Nta soni kuvuga ibyo? Uko ungana uko tugakururana !" Bakame iti "Ubwo urabitinye; rero uratsinzwe." Inzovu iti "Mbega akagabo kirarira! Ceceka wa busa we!" Iti "Ngaho nikagende kazane umugozi; ariko kamenye ko nzagashikuza rimwe nkakamanika mu giti, ibisiga bikakarira yo!" Bakame iti "Ndumva gutukana byo warabyize! Ariko nidukururana nkakunesha uzangororera iki ?" Inzovu iti "Nzaguha inzoga mu kibindi, maze ugende uyisangire n'akagore kawe, kandi tuzuzura cyane." Bakame iti "Impaka zizakemurwa ejo rero".

Zimaze gutandukana, Bakame ihura nimfizi yimbogo irayibwira iti: amashyo mbogo. Imbogo irayisubiza iti: puuu! Sindamukanya n'utugabo tw'imbwa nkawe! Bakame iti: uranyikorereje, tugiye guhiganwa, turebe urusha undi ingufu. Ngiye kuzana umugozi wumurunga ukomeye, mfate umutwe umwe ufate undi, maze dukururane, turebe urusha undi ingufu. Imbogo iti: genda uzawuzane ejo, ningukurura nkakwiyegereza, nzakunyukanyuka nkugire ubushingwe. Nuko zombi zihana umukono ziragenda. Bakame iragenda ibwira umugore wayo iti: umva rero, wa mugore we, mbohera umugozi wimigwegwe ukomeye cyane, najye ndatyaza icyuma, uhanagure ninkangara, maze ejo nzakwereka aho tuzajya guhahira. Umugore ati: ko nduzi ugiye gutyaza icyuma, hari aho waba wabonye akaboga? Nuko umugore aboha umugozi muremure cyane, Bakame na yo ityaza icyuma cyayo. Bukeye bashyira nzira baragenda ninkangara ku mutwe. Bageze mu ishyamba, urukwavu ruragenda no kwa nzovu ruti: nazanye umugozi, none fata uyu mutwe ngiye nywuzingura numara guhera ndibuguhamagare, nkubwire witegure uhamye ibirindiro. Inzovu iremera.

Urukwavu ruragenda, rugeze hirya aho imbogo iri rurayibwira ruti: nguyu umugozi, nje nywukurura hasi, none fata uyu mutwe wumugozi; ndagiye, ningera ku wundi mutwe ndakubwira nti: ngaho, maze ushikame dukururane, turebe unesha undi. Imbogo na yo iremera. Urukwavu rumaze kuzirika umugozi ku nzovu no ku mbogo rujya hagati yabyo, rukoma akamo ruti: ngaho turabonanye. Shikama ukurure, utaza kumbeshyera ngo nagutunguye. Urukwavu rumaze kuvuga ibyo ruritaza rusanga umugore warwo aho yicaye ninkangara. Buri nyamaswa iribwira iti: ka kontazi ngakurure nikamara kunyegera nkamene umutwe.

Nuko zirakurura, zirakururaaaa..., ibyuya birazirenga! Inzovu imaze kunanirwa, icyuya cyayirenze iribaza iti: none koko ubunini bwaba atari bwo bugabo! Ko numva ka kabwa kanshegeshe? Ya mbogo na yo aho iri ibihembe isigaye ibikuba ku butaka, urufuro rwayirenze, na yo ikibaza iti: ka kagabo gatekeyemo amabuye? Naho bakame numugore we aho bicaye, bakaryana inzara bagira bati: koko ubunini si bwo bwenge! Agakwavu kabonye byahagira, amaso yabivuye imutwe, bigiye kunogoka, gatema umugozi. Uko byagakuruye, inzovu iragenda ikubita igitwe ku ibuye iraca; Imbogo na yo mu ruhande rwayo igiye kugwa irahenuka igwira ibihembe byayo, ibyikonyoreraho, birayica. Bakame na bakamekazi babibonye, bikoza hejuru, bibaka ya nkangara yabo, bagenda biruka begera intumbi z'ibyo bikoko. Nuko barabiketagura nta cya cyuma bitwaje. Barangije, inyama barayora bashyira mu nkangara, barikorera barataha. Bakame ikubita ikivugirizo iti: ntubona se ko ubugabo Atari ubunini! Bakamekazi iti: no gushaka neza bitera ishema.
Umukobwa abuza nyinza kwica umukobwa wa mukeba we  Imigani Uyivana mu kibindi
Ikakuvana mu bagabo
Iyo imbwebwe yenda gupfa
Igenda iririmba amahamba
Igirango irahimba

Ko unywa ugahirimba
Uhirimbanira iki?
Mu rugo abana bahirima
Ku karago batariye
Mu rugo nta gitoki
Nyamara wicariye igitariro
Ibitoki byawe bihagatiye icupa
Aho guhagatira icumu
Urebera icumbi

Dore waracupiye
Usigaye uca inshuro
Inshuti zikagushuka
Ngo shahu uri umugabo
Ngo uzi gushakisha

Ubona icupa ugatitira
Ugasamba ugasusumira
Ugatuza uritikuye
Ugakunda ugashira ubwoba
Nk'utigeze ubworo
Ibyivugo bigatongora
Ukarata ibyo utigeze
Wiringaniza n'abandi

Inzoga ni nzobya
Inzoga iroshya
Ikwereka ko abakobwa
Bose ari inyambo
Ko ari maso y'inyana
Nubwo waba utagira inganzo
Iguhindura Rugamba
Ukiga kuganira
Amenyo yabo ukamenya ko yera
Umusatsi wabo ari umusana
Uti, "bite se muko"
Si uguseka ugatembagara
Amafaranga ubwo ukayasesa
Ugatereta Musanabera
Ugakeza Nyiramukesha
Ukubirije Mukayoboka
Nawe ibere ubwo akarirega
Akakwereka no mu bikari
Mu bibero bibengerana
Akakwereka ko yariboye
Akaguterekera amaso
Uwo mwari utagira isoni

Ubwo umusinzi agata amazi
Ati, "Ndasakiwe"
Uyu munsi ndasamura
Sinkishwe n'umusonga

Inzira ntibwira umugenzi
Umugera ukugeze ku buce
Uracira ntagwe
Urugo rwabaye itongo
Akagabo gahimba akandi kataraza
Ibyivugo by'Abana  Ibyivugo Iteka intimba 
intaha umutima
uko ntereye agatima
muri Mata 1994
mata y’amatage.

Mata 1994
u Rwanda rwino
Rwari rwiza
Rwambara umugayo
umugambi mubisha
wo guhitana abatutsi 
uratangira ntarutangira

Baratangatanga biratinda
uwari umuntu
yitwa inyamaswa
inyenzi inyangarwanda Nandi.

Mata y’amatage..
Mu mvura y’amahindu
mu mivu y’amaraso
mu bibazo uruhuri
Mata wee!

Wowe tutazigera tujya imbizi
wowe ntangiriro
y’inzira y’inzitane
ku nzirakarengane ibihumbi 
iri shavu rinshengura
nzarigushinja kugeza nshaje

Iyi ntimba intimbura
nzayigutura kugeza ntabarutse
wowe Mata y’amatage

Mata y’amatage
Ukwezi rugira atageze ino
ukwezi ubwicanyi
bwatojwe bugatorwa

Ukwezi kubi
kazungu atanzahuye
yanyumvise ntaka akitahira
namubonye nk’inyange 
Kandi Ari impyisi mahuma

Kugitsure kibi
inzirakarengane zigatsembwa
Mata y’amatage
impinja zarishwe
nta mpamvu namba

Ababyeyi barabyazwa
babyazwa imburagihe
igihemu gihabwa intebe
interahamwe ziratimaza
zirara mu batutsi ziroreka

Mata y’amatage
ahatarabaye impuhwe
habe no ku mpinja
gucura inkumbi
byabaye nk’ikindi abagome bambaye

Mata y’amatage
ukwezi kubi
igihe impuhwe zimuka ino
umuntu agateshwa agaciro
akicwa butungo

Mata y’amatage
ukwezi nyabarongo isingiza
Yisasiye abadususurutsaga
inkongoro zarakungahaye
zigaburirwa imibiri
Yabatubyaraga bari mukaga.

Mata y’amatage
iyo utavuka
tuba tukivuruganya
iwacu nta maganya

Rwanda rwanjye
agahinda ni kose ndabireba
abashakamba bawe
bagjye tutabishaka
nubwo abishi babishimye

Rwanda nkunda 
nkwambariye impumbya
nubwo ntagarura za mpundu
nzakuba impande nguhoze amarira

Amajyambere yawe
nzayabera umurinzi
Kandi uziha kugenga ingengabitekerezo
iganisha ku macakubiri
nzamwicaza nyimuceho

Ayicire nyicagagure
mwicaze mu gacaca
ducoce ibitagusenya
isano yawe
imwe itasibangana

Tuzayisasaho idusunike
mpaka ku gasongero
mata nyimwaze
imbone ku mwaro
wibyiza byose

Amata yongere avune imitozo
ingeri zivumere.
mfura nziza
nganji mwagiye
mugire iruhuko ridashira

Urugendo rwanyu
rwanteye igikomere gikomeye
ikivi cyanyu nzacyusa
naho icyaha cya Mata
cyadukomerekereje ijabo

Gusa aho kwa jambo
mwizihirwe turabazirikana
naho imyaka yaba amajana
tuzaba kukibazirikana
koko mwagiye tukibakeneye

Mukomere bikwiye
amaraso rwose
ntazigera atemba inaha
gusa urukumbuzi ni rwose
u Rwanda rwantumye ngo mukomere.

Rubyiruko mwebwe
Rwanda rwejo
amateka yo hambere
yabyaye amatiku
atera intimba

None mbatoranyije
nk’intore
ngo dutwazanye
mpaka hakurya
dusirimure u Rwanda.

Rwanda nkunda
nkundira nsubike inganzo
nsubire ku isoko
nibuke ingenzi
ngeneye inganzo

Nzifurize iteka
kuruhukira mu mahoro 
amwe atagerwa ku mashyi
Kandi aho batetse ijabiro
ibiganza byabo bizahore bigaba amariza.
Ikirura n' umwana w Intama insigamugani kwirinda gukina umwanzi Umwama w'intama warashotse, ako kanya haza ikirura cyaburaniwe, cyuka ako gatama inabi.
Ikirura: «Urabona ngo urantobera amazi? Ubwo bugabo wihaye urabuzira.» 

Umwana w'intama: «Nyagasani, ntundenganye, dore aho nibereye hepfo hano. Ushatse kunywa wanywa ayo haruguru aho.Sinazanywe no gutoba amazi kandi singuteye icyugazi na gato».

Ikirura: «Wayatobye .. Ziba! N'undi mwaka warantutse!»

Umwana w'intama: Nkagutuka nte ntaravuka, ko n'ubu unduzi ndi ku ibere».

Ikirura : «Niba atari wowe, ni mukuru wawe!»

Umwana w'intama: «Mukuru wanjye ntawe ngira!»

Ikirura : «Nuko rere ni umwe muri bene wanyu, dore ko mwese munzira. Oya ye!» kereka nihoreye!

Ikirura kigira ka gatama kiragashikuza, kikajyana mu ishyamba kukinopfora.

«Ugushungura ntakuburamo inkumbi.»

Si Njye wahera hahera umugani
Umuyaga n'izuba  Imigani, Abana Sacyega yari umuhannyi w’ibwami, akagira abagore babiri. Umugore muto abyara abakobwa gusa, umukuru abyara umwana umwe w’umuhungu witwa Ngoma. Sacyega yatoneshaga umugore wabyaye abakobwa, ntiyite kuri nyina wa Ngoma kandi uwo muhungu ari we waragiraga inka za se zose, akaba ari na we uzikenura. Umunsi umwe, umwami atuma kuri Sacyega ati «uzanshakire imvi zitari ku mutwe, unshakire kimwa kimwa imisozi, unshakire ibumbabumba igarikabiganza. Uzanshakire ingongo ikeba amazi ajya ruguru n’ingongo iyakeba iyatandukanya. Uramutse ubibuze nkakunyaga kandi nkagutanga bakakwica.»
Abagaragu b’umwami bajya kwa Sacyega gusohoza ubutumwa. Sacyega arumirwa ayoberwa aho azakura ibyo bintu. Umuhungu we aza kubyumva, ariko aramwihorera ntiyagira icyo avuga.

Mu gitondo, Sacyega atuma umukobwa we ku bakwe be bose ngo baze basangire ikimasa yari asigaranye cyonyine, ngo agikoreho impamba. Nuko abakwe baraza, basanga Ngoma yahuye ikimasa, barakimucyuza, barakibaga, Sacyega n’umugore we n’abakwe be baririra, Ngoma na nyina ntibamenya amarengero yacyo. Ngoma ariko araza ashikuza ukuguru kwari gusigaye ariruka, ashyira nyina. Se abibonye abaka icumu amwirukaho, agira ngo arimutere. Abandi bati: “sigaho wikwiteranya na Sakabaka ! ”

Bukeye abakwe baherekeza Sacyega bajya ibwami. Ngoma na we yenda amasaka yari yameze uwo munsi, yenda imiheha, yenda intorezo n’uruho, arahambira, akurikira se, se agenda amucyaha inzira yose ngo nasubire imuhira; umwana akanga gusubirayo, bagira aho bagera bakicara bakarya, ntibamuhe. Baragenda bagera ibwami. Sacyega akoma yombi, ati
«Nyagasani ibyo mwantumyeho narabibuze, ahasigaye nimukore icyo mushaka.»

Nuko umwami atumiza Ruhuga ye, ati «nimumwicaze.» Bajishura umuheto, bashaka ingoyi yo kubohesha Sacyega, baramuboha.
Igihe amaze kuremba, Ngoma aba arahageze, akoma yombi. Ati «Nyagasani, kiza uriya muntu ni data. ” Nuko umwami ategeka ko bamubohora.

Ngoma ati «Data uyu yandiye ndi umwana we, andyana na mama, ariko singiye kumera nka we, dore ibyo mwari mwamutumyeho: imvi zitari ku mutwe w’umuntu, ngizi, ni amasaka basereka akamera, ikimwa kimwa imisozi, ni isuka bahingisha, ibumbabumba igarikabiganza ni iyi nshabiti bashisha, ingongo ikeba amazi ikayatandukanya ni uruho umuntu adahisha amazi.»

Nuko umwami ati « uyu ni we mwana wa Sacyega wereweho n’umusatsi ungana utya?» Bati «ni we.» Umwami agororera Ngoma ishyo ry’inka, amuha n’abagaragu, aba n’umuhannyi mu kigwi cya se, ati «Sacyega ntazongere kumbera umuhannyi ukundi.”

Ari Sacyega n’abo bari bazanye, ari Ngoma n’abagaragu yari agabanye, bose barikubura barataha.
Mu nzira baza kubona umugezi unyuze mu kuzimu, ugeze hirya uruburuka. Sacyega ati « mbe Ngoma mwana wanjye, ibi ni ibiki? ” Umwana ati: “simbizi.”

Barakomeza, bigiye imbere bahura n’ikinyabwoya intozi zagitonzeho, ati « Ngoma mwana wanjye ibi ni ibiki?» Umwana ati «ubure kubimbwira wowe mukuru!» Baragenda bigiye imbere nanone babona inkware iri hagati y’abana bayo. Sacyega, ati« mbe mwana wanjye ibi ni ibiki?» Undi ati « simbizi.»

Barakomeza, babona igiti gihagaze cyumye. Sacyega ati «mwana wanjye ibi noneho ni ibiki?» Umwana ati «mbare na mbariro wambarije, simbizi ! » Nuko bageze imuhira, abantu umwami yari yahaye Ngoma baramwubakira. Sacyega ajya iwe, yitereka inzoga z’amuki, aranywa arasinda. Amaze gusinda, arihwereza, abwira umugore ngo arapfuye, ngo kandi azize Ngoma umuhungu we. Nyina wa Ngoma agenda yiruka aramuhamagara, ati «mwana wanjye ko wari unshyize heza, umpaye amata, none so akaba apfuye, kandi ngo ari wowe azize, ni bite?»

Nuko Ngoma agenda yiruka, ariko azi neza ko se abeshya, yipfushije agira ngo aze amubwire ibyo yari yamuhishe. Ngoma araza ati «yemwe bahungu mwe! Ngoma naruha! Igihe tugiye ibwami, muzi ibyo data yankoreye n’abakwe be, muzi n’uko dutaha yabonaga ibintu akambaza ngo ni ibiki, nkamwihorera. Noneho reka mbibabwire abe yabaho! Umugezi wibiye ukuburuka ni ugukamira umugore w’ingumba, wamara gupfa ibyawe bikajyanwa n’abandi. Ikinyabwoya cyari ikinege, cyari!cyonyine mu bandi bafite umulyango, bakirya kitagira kirengera. Inkware mwabonye iri hagati y’abana bayo, ni umubyeyi wizihiwe mu bana be bamushagaye. Igiti cyumiwe mwabonye ni umugore wapfushije umugabo we n’abana be bagashira, agasigara yikunga wenyine atagira kirengera.»
Icyivugo cya Ruzagayura  Imivugo Ndi Ruzagayura
Ndi Ruzirwa ndusha inzigo inzika,
Ku gitero cya data Rumanura
Uwayisobye ubu ntiyasambye.

Ndi Rusarikishabigembe.
Ndi Umuvunyi w' induru :
Aho umutasi Zuba antumiyeho,
Nasakaye mu Rwanda
Mbateza ingabo zanjye Kabuzabarya,

Imigozi n'ibirayi ndabifunga.
Iry'urnufuka naritikuye umusore mu ibondo,
Asahura agana iyo bisigaye,
Muserukira mu gihanda cy'inzira.
Urwo rugamba ntirwacubangana,

Inshuke nzazifuba
Ndi Rubuzimfurakwihangana,
Ndi Ruhinyuza abanyigimba.
Abankangaga arnasaka,
Basuhuka ubudasiga n'uwa kirazira.

Rumarakizizi mbazinga uruti mu nzira,
Ntibasiga n'uwo kubabika
Inyamibwa y'abahemuka,
Nsubiza inkumi ku buhinja,
Mbuza abasore gushaka,

Ntegeka abagore gukambakamba.
Inkaka y'amarere,
Abahunze icyo gihugu mbahindura ingegera,
Ab'ingenzi muri bo ntibasiba guhemuka.
Rugamba rudahangarwa nahinduye abantu ikirayi,

Mba ikirangirire muri icyo gihugu,
Mbazingisha umunya umubiri wose.
Ntibaba bakirangwaho uburanga baba imirangara,
Ndi imanzi izira izima.
Niciye mu Marangara

Amarira y'ababyeyi aruta inyanja,
Niciye ku iteme rya Mukungwa,
Inkungu zibura gitura.
Niciye ku kiraro cya Nyabarongo,
Uwo murongo ndawuhumba,

Icyo gihugu ndagihungabanya.
Ntihaba hari ugihinguka.
Mpinguka mu Ndunga induru bayigira ndende.
Umva uko batarya
Inda bayisumbya urugero

Sinareka bagera ibwami;
Ubwana ndabubacuza,
Ibicece mbicamo icyuho mbicira kubatsemba.
Icumu ntwara ni Ruhuhurabahunga,
Ni Ruhambabasigaye

Narisakaranye i Bungwe ribabuza ubuntu,
Ribakura ku cy'ejo ribatera icyangiro,
Icyaga sinagerura.
Nariteye umututsi w'amatama mu mataha y'inka atahutse ava mu isoko
Asanze igiciro cy'inka nagihinduye inkondwe

Inkaka azanika hejuru y'inzira;
Abari bamuzi bati,
"Iyi nzara ni inzirwa,
N'aho inka ziba isigaye ihashinga ibirindiro?"
Bamwe ngo indwara si inzara,

Imfura ntizipfa nk' ibitsimbanyi.
Na we ati "Sinazira inzara ninikije ijana".
Iryo joro ndataha
Rutunzi ati "Sinterwa!"
Ayita ku kiziriko,

Azigurutse ihaho ayiha ubuhiri ati,
"Mutamu irarikesha".
Inkera ndamwokera.
Bayaha umutozo ntiyamuregama mu nda,
Indarama ziragatora.

Umugore ati "zinduka ushorere Bihogo".
Ibihu biba bimaze kwitera
Ateruye intege biranga.
Umugore ayiha inkoni
Inkori bazimuha mu nkoko,

Agarutse asanga umugabo inkokora arazesa.
Ati "Nguwo uwa Rusindisha nk'inturire"
Ingabo z 'impunzi zisuhukira mu Buhanga,
Izisigaye ubuhiri buranembera
Sinasiga urugo ntishemo umuntu.

N'uwagize ngo arabarasira ni Ruvakwaya;
Nabwo nabavanye ku izima
Ntibavaga mu nzira batahaririye.
Ndi Rurimbura imbaga
Ndi Rutera icyangiro

Ndi Rutisungwa
Ndi Rusuzuguza abisakaye imishanana
Ndi Ruhindura bose imishana
Ndi umushakamba utagwabiza icumu
Ndi Rudakangwa abavuzi

Ndi Ruvana ku izima
Ndi Ruzimya aho nsanze
Ndi Rusukumisha abadashaje
Ndi Rushengurambavu
Ndi Rushwarangingo.

Ndi Rushwanyuza abareba.
Ndi Rusindisha abatanyoye
Ndi Rugwiza amatongo
Ndi Rutobamugabo
Ndi Rutajya umugambi.

Mbese bagabo nahungabanyije,
Ndahiga ibinyoma!
Sinzi ko hari uzabono icyomoro cy'inkomere zanjye
Ndi Rukubigihugu
Sinabara ibihumbi nishe

Ndi Rucurinkumbi
Natabarutse nitonga umuhoro
N'icyo gihugu sinzi niba kizasubirana.
Ndi Rubabaza abaseka
Abasenya nkabasanga.
Ndi Rusenyura ingogo.
INKWANO MU RWANDA -2  Ubukwe Kera intare yabwaguriye mu ishyamba, irangije ibyana ibisasira mu isenga, ikajya ibigaburirira aho. Muzi rero ko intare irya byinshi, ndetse n'ibyana byayo bivuka bizi kurya cyane. Ni yo mpamvu iyo ntare yagombaga kwica inyamaswa nyinshi, kugira ngo ibone ibiyihaza yo n'ibyana byayo. 
Umunsi umwe isigira ibyana byayo ibyo biri burye, ijya guhiga maze itinda kugaruka. Urukwavu rwihitiraga, ruza kubona ibyo byana by'intare maze rurabibwira ruti, "muraho bavandimwe? Bambwiye ko mwasigaye mwenyine kandi murwaye niyo mpamvu nje hano, kugira ngo mbakorere ibyo mwifuza."

Ibyana birarusubiza bitangara biti, "bishoboka bite ko waba uva inda imwe na twe?" Urukwavu ruti, "Yoo! Se ubwo ntimwari muzi ko ndi mukuru wanyu? Ariko ntibitangaje, muracyari bato cyane!" Rurakomeza ruti, "ibyo mbabwira ni ukuli, ndi mukuru wanyu rwose." 
Rumaze kuvuga ayo magambo, rutangira kubiguyaguya rugeza igihe ruza kubisanga muri ya senga byabagamo. Rumaze kugeramo, rurabibwira ruti, "ubu rero, ngiye kubashakira ibyo murya, mutaza kwicwa n'inzara." Nuko rugira inyama rushyira ku ziko, ruracanira.
Zimaze gushya, aho kwarura ngo ruhe bya byana, rwarura rwirira, ibyana byasamye gusa, ntirwagira icyo rusigaza. Intare iza kuza ivuye guhiga, maze ihamagara ibyana byayo, ngo irebe uko bimeze. Biyigeze imbere isanga byashonje cyane maze irabibaza iti, "ko nabasigiye ibiryo, none nkaba mbona mushonje cyane byagenze bite?" Ibyana bivugira icyarimwe biti, "ni urukwavu rwaje rurabyirira! 
Burya wamaze kugenda ruraza rutubwira ko ruva inda imwe na twe, turwereka ibyo rudutekera, bihiye ruririra. 

Intare ihindukirana agakwavu aha kari kabunze muri ya senga, maze ikabwirana umujinya mwinshi isa n'ikarora rwose (sinzi icyari cyayibwiye ko kihishe hafi aho mu muheno) iti, "niko wa kagome we, urabona ngo uranyamburira abana ibiryo, ukabyirira? Ntubona ko wabishije inzara? Sohoka muri uwo mwobo; nudasohoka kandi ndakwereka, Sohoka se bitaraba nabi."
Agakwavu rero aho kari gashya ubwoba kati, "nimumfashe aya macumu yanjye muyanshyirire hanze mbone uko nsohoka." (Naho amacumu yari amatwi y'agakwavu.) Intare yarayajugunye, kajyana na yo kabandagara hirya iyo gahaguruka kanduruka. Nuko intare ibonye ko urukwavu rutongeye gukoma kandi rukaba rutasohotse, ibaza ibyana byayo iti, "rwa rukwavu rurigitiye he?"
Ibyana biyisubiriza icyarimwe, biseka biti, "ntureba hiryaaa. . . ruragenda rutaruka." Intare irurabutswe, irarubwira iti, "genda shahu wampenze ubwenge kare! Nta n'ubwo nirirwa ngukurikirana, uri inyaryenge koko!"

Nuko urukwavu ruhikura rutyo.
Nkubito itikura iswa  Ibyivugo Igice cya 1

Ngango ya rugusha, Ngarambe yo kulinda,
Nshumita bagwa,
Nkagongesha nitwaje ingabo yanjye Rugimbabigwi
Nishe umushi umushikazi arayidoda
Umwana ayigira ndende,
Icumu ligomba intumbi naligize ruzibanduru
Igikuba kiracika kwa Tabaro,
Inkongi iravuga mu Maramba,
N'ibisiga byamuliye byabyutse bisinda inkaba,
Bisingiza uwantanagiye.
Ndi rutanyanduru, ndi urwa Nyilimbirima,
Ndi indongozi mu nziza,
Gutera amacumu ku ruzi rwa Nyakarenga
Nali kumwe na Mugabo.
Ugendana inkomere nanze ko imfura zifatirwa,
Abandi barahunga ndarasa.
Inkota yanjye ni uruhuga,
Ndi Rugina, ndi Rwica abarundi, ndi urwa Mukotanyi.
Iryo mbona mu gico ndyicisha igicuku kigeze,
Ndi Ruhangara uwo indekwe yananiye,
Ndi urwa ndanze guhunga, nitwaza indengerabagabo.
Ndi uwa Rukoreranjunga, ndi ubukombe bw'umurindangwe,
Umuheto wanjye ni inkare nta nkaka itarawuteramo,
Nawuramvuye mu mataba ya Maza,
Nawurangiwe n'abashotsi, abashumba batawubonye.
N'inkuba zawikubyeho.
Ndi nzira gukuraho, ndi Nkubito ya Rukabu,
Ndi Rutaramanaguhiga.

Nkubito itikura iswa nkayisandaza,
N'uwo nyisanganye nkamushengurana umurego,
Ndi ingabo yica ingabe.
Ndi Rugira balirimba rwa Mpambara,
Ishashi ikomeje imihigo
Rudasunikwa n'impunzi,
Mpunzi ibyaye inkomezamihigo,
Ndi inyange inyagirwa n'amahindu ntizakure ibirenge,
Umugabo wa Kigeli.
Umutagendwa ku isonga,
Ndi umugaragu wa Rusakira rwa Sagisengo,
N'uwankora twavugana;
Ndi Rutamira amabeli rwa Kalicudegereza,
Umugabo utagira urugo ntarwanira icyicaro.
Ndi Rukabu rukubira ishyanga,
Ndi umugabo ndi umurwanashyaka,
Abatagira imiheto bakarugendamo.
Ndi Rukomeza rw'amacumu abimbura intambara,
Ngira imisakura isakaza induru
Inkomere zanjye ntizisindagizwa n'abarasa imitunguro.
Ndi Rwigerezaho sintinya aho rukomeye,
Nakomerekeje umuhunde ku cyambu,
Icyuma ndagitukuza n'ubu iyo nzigo baracyayimpora!


Igice cya 2

Nkubito itikura iswa nkayisandaza
N'uwo nyisanganye nkamushengurana umurego
Ndi ingabo yica ingabe.
Ndi Rugira baririmba rwa Mpambara
Ishashi ikomeje imihigo Rudasunikwa n'impunzi

Mpunzi ibyaye inkomezamihigo
Ndi inyange inyagirwa n'amahindu
Ntizakure ibirenge umugabo wa Kigeli.
Umutagendwa ku isonga
Ndi umugaragu wa Rusakira rwa Sagisengo

N'uwankora twavugana
Ndi Rutamiramaberi rwa Karicudegereza
Umugabo utagira urugo ntarwanira icyicaro.
Ndi Rukabu rukubira ishyanga
Ndi umugabo ndi umurwanashyaka

Abatagira imiheto bakarugendamo.
Ndi Rukomeza rw'amacumu abimbura intambara
Ngira imisakura isakaza induru
Inkomere zanjye ntizisindagizwa n'abarasa imitunguro.
Ndi Rwigerezaho sintinya aho rukomeye

Nakomerekeje umuhunde ku cyambu
Icyuma ndagitukuza n'ubu iyo nzigo baracyayimpora!
Igisingizo cy'imbarabara  Imivugo Imbarabara ya rubaga,
Ibagana umugabo umugazo,
Ni iya Nkomo,
Ya Misango,
Ya Kabiriza,
Ya Nyirabuganga,
Bugangahurwa n'ubuzi!
Utabuzi bukamuganga mu nda!
Ikaba yitwa Mushituzi,
Ikava inda imwe
Na ya Mpomo y'i Gahombo
Ya yindi yagiye impaka na Kajwiga
Hali Imfuha n'Imfundura:
Iti: Umugabo ni uwa nde?
Incira iti: Reka mbakize!
Ni uwa Sekigatura,
Rwabisiga, imfizi yo mu gisindu!
Kubera iki invubu zitagira umusatsi Inkuru yabana Bawucira abana Umunsi umwe, urukwavu rwariruri kugenda kunkengero z’umugezi. Invubu yari yo nayo, igiye kwitemberera no kurya ibyatsi byiza byicyatsi. Invubu ntiyabonye urukwavu ikandagira itabishaka ku ikirenge cy’urukwavu. Urukwavu rutangira gusakuza ku invubu, “Wowe Nvubu! Ntureba ko uhagaze ku ikirenge cyange?”  Invubu yasabye imbabazi urukwavu, “Mbabarira cyane. Sinigeze nkubona. Ihangane umbabarire!” Ariko urukwavu ntidwunvise rukomeza gusakuriza invubu, “Wabikoze kubushake! Umunsi umwe uzabona! Uzabyishyura!” Urukwavu rwaragiye gushaka umuriro ruravuga, “genda utwike invubu niva mu amazi kurya ibyatsi. Yarangandagiye!” Umuriro warasubishe, “Ntakibazo, rukwavu, nshuti yange. Nzakora icyo unsabye.” Nyuma, invubu yaririmo kurya ibyatsi kure hitaruye umugezi ubwo, “Whoosh!” Umuriro wagurumanaga. Ibirimi byatangiye gutwika umusatsi w’invubu. Invubu yatangiye kurira iriruka isanga amazi. Umusatsi wose wari watwitswe n’umuriro. Invubu yakomeze kurira, “Umusatsi wange watwitswe n’umuriro! Umusatsi wange wose wagiye! Umusatsi wange mwiza!” Urukwavu rwari rwishimye kubera ko umusatsi w’invubu wahiye. No kugeza uyumunsi, kubw’ubwoba bw’umuriro, invubu ntijya ijya kure hitaruye amazi.
UMUGANI WA NDABAGA Umugani muremure w'inyigisho Kugera Ndabaga, ukugera magorwa ku buryo umuntu yayambaza n’ utari ngombwa ngo amuzigure. abantu babonye ibintu byagoranye cyane, mbese bigomba abagabo, baca umugani bati: “Ibintu byageze Ndabaga.” Uyu mugani, bawuca iyo bahonye umuntu babaza akanina, nk'utabyitayeho, akanga gusubiza, ni bwo bagira bati «Baramubaza ati «Ngali».

Wakomotse kuri Ngali na Runyotwe bo ku Mukingo; ahasaga umwaka w'i 1400.

Hari ku ngoma ya Mibambwe Sekarongoro, ari mu Ruhango na Nangingare h'i Mutakara na Nyamagana, hakaba abana babiri bavuka mu miryango ituranye kandi, yuzura cyane, bituma n'abo buzura bakanaragirana amatungo; umwe yitwaga Ngali, undi akitwa Runyotwe.

Barabana baruzura mu bwana, bamaze guca akenge Ngali akurana imico myiza, na we Runyotwe atangira ingeso z' uburyarya; batashya inkwi, Runyotwe akandura iza Ngali. Ngali yagana aho yari yanditse inkwi ze, agasanga Runyotwe yazanduye, yamubaza, Runyotwe, atiSinzi aho zagiye. Bacukura ibijumba bakotsa, Runyotwe akuhura Ngali, yamara gutirimuka akabyiba. Ngali yagaruka akabiheba bikamubabaza.

Nuko Ngali amaze kwitegereza iyo migirire ya Runyotwe basobanura amatungo, umwe aragira ukwe undi ukwe. Baba aho bamaze no kuba ingaragu bakomeza kwangana, kugeza igihe baba abagabo. Bamaze kwubaka Runyotwe akomeza ya ngeso y' ubusambo; aba umushimusi.

Amaze kuba impangu y'umujura atangira kunywana n'abanyakabagali na bo b'abashimusi. Bukeye ajya mu Busanza naho ahashaka izindi nshuti baranywana. Ajya ku Mayaga no mu Nduga, naho arahanywana.

Yiba inka mu Kabagali akazigurana n' inshuti zo ku Mayaga. Iyo aguranye akayijyana iwe ku Mukingo na Mwanabili; mbese akomeza kubigenza atyo, inka arazigwiza.

Abonye zimaze guca ibikumbi, na rubanda rumaze kumuhurahura, agira ubwoba aribaza ati "Izi nka ntunze zingana zitya ntagira umpatse zizarinkorera. Arikora n'inyana y' ishashi, ayitura Kamegeli (uyu witiriwe urutare rwa Kamegeli), wari umutware wa Mibambwe; amusaba kuzamumusohozaho.

Kamegeli inka arayakira, bukeye aramujyana amusohoza kuri Mibambwe. Ni ushohojwe rero n' umutoni! Mibambwe aherako, amugabira inka ayijyana iwe ku Mukingo; ijya muri za njuramo.

Runyotwe arakunda yitwa umugaragu w'umwami ahakwa nk'abandi.

Haciyeho iminsi ingeso y'ubushimusi irubura; Runyotwe yiba mu nka z'intarama za Mibambwe. Bakurikiye urwara barugeza ku Mukingo inyuma y'urugo rwe. Induru ziravuga, barahurura: mu bahuruye hazamo Ngali. Ingabo ziroha mu rugo kwa Runyotwe zisanga inyama mbisi n'izitetse n'iziranzitse (imiranzi). Runyotwe bamuta ku ngoyi bamushyira Mibambwe mu Ruhango.

Bamugejejeyo baramuboha baramudanangira. Ariko aruma gihwa ntiyakoma. Bamubaza abandi bibanye akabihorera. Hanyuma ingoyi imaze kumurembya imwibutsa umwanzi we Ngali, ahitamo kutamusiga imusozi. Bongeye gukaza ingoyi, bati «Wibana na nde? Noneho abumbura umunwa, ati «Ngali!» Baramukubita bati "Vuga abo mwibana" Yajya gusubiza ati «Ngali», ntagire ikindi avuga!

Bikomeza bityo; bigeze aho ibwami babaza abari aho icyo Runyotwe ashaka kuvuga; bati «Ko tumubaza tukamushima ntagire ikindi avuga kitari ngali, ngali ni iki ?» Abazi uwo mugabo, bati

«Ni umuntu baturanye, ahari ubanza ariwe bibana; kandi aho ni n'umutunzi nka we, baba bibana koko!»

Ubwo Ngali bamufatira aho, bamubohana na Runyotwe. Bamubajije ko bibana koko, aragaramba; yanga gutakira umushyo nk' umushwi w'inkoko, kuko yabonaga yashyikiwe.

Nuko ibwami batanga Runyotwe na Ngali bombi; ariko Ngali azize amaherere.

Kuva ubwo rero bagira icyo babaza umuntu akanina nk' utabyitayeho bakamwuririraho ya nyikirizo ya Runyotwe, y' ubwo bamubazaga, ati «Ngali».

Kwigira akangali (aka ngali = Kunanirana); na byo ni aho byaturutse, kuko bashimuje Ngali ngo avuge akagaramba akabaninira.

"Kubaza umuntu ati «Ngali!» = Kunina."
Impyisi n'ihene  Imigani Kera amapfa yarateye izuba riracana, ibyatsi n'ibiti, biruma, biragwengera, ibitungwa bibura icyo birya, ibintu biradogera, abantu bakajya guhaha aho imvura yagwaga. Hakabaho ihene, ikitwa Ruhaya. Ibwira izindi hene zose iti, "nimuze tujye guhahira muri ririya shyamba rigwamo imvura; turishe ubwatsi. Amapfa nashira, tuzagaruka." 
Ihene zose ziti, "ni uko, ejo tuzagenda." Ruhaya iti, "nyabuna murakomeze umugambi ejo muzizindure." Buracya ihene zose zirakorana, ziragenda; ishyamba zirarimena. Bigejeje nimunsi imvura iragwa. Ihene zijya gushaka aho zugama. Zibona isenga, ari rwo rutare impyisi yabagamo, ariko ihene ntizibimenye. Ruhaya izijya imbere. Impyisi izibonye iti, "murakaza neza mboga zizanye!" Ihene zose zirugama ariko zifite ubwoba. Impyisi ibonye Ruhaya yuza, irayibaza iti, "ese urarya uduki?" Ruhaya iti, " ndarya utunkucenge."
Impyisi iti,  mpa na njye numve." Ruhaya iti, "henga ngutumirize bakuzanire." Nuko Ruhaya ireba amashashi y'ihene iti, "bana banjye mwumve icyo ngiye kubatuma. Ndashaka ko mujya guca umuti wa mperezayo." Ziragenda zirahera. Haca umwanya munini. Ruhaya ibwira impyisi iti, "urabizi, natumye abana b'ibizeze. Henga nohereze izindi zijye kukuzanira utunkucenge." Ikurebera ihene z'amariza irazibwira iti, "nimugende mujye kunzanira umuti wa mperezayo" Ziragenda nazo ziherayo. Impyisi irategereza, ihebye ibwira Ruhaya iti, "ohereza izindi, za zindi zatinze." 
Ruhaya yari izi ko impyisi ishaka kurya abana bayo na za nyina. Niko kuyibwira iti, "henga nohereze izari zisigaye ndore, ubanza izagiye mbere imvura yazishe." Ibwira ihene z'amajigija iti, "nimuze mbatume." Ihane ziza zose. Irazibwira iti, "nimugende na mwe munshire umuti wa mperezayo." Ziragenda, zigumayo.

Ruhaya imara umwanya iti, "ewe, ngiye kurora aho imvura igeze maze nzihamagare zize, zatinze." Impyisi iti, "genda uzihamagare, ariko nuzibura ndakurya nta kabuza." Ruhaya iragenda, yihamagaza ubusa ibura icyayitaba. Yigira hirya, irahamagara. Irakomeza iragenda. Aho bigeze irashibura, iriruka. Impyisi biyanga mu nda, ihubuka mu isenga, ibona Ruhaya irashubera hakurya. Impyisi ishyira nzira, amaguru iyabangira ingata! Reka si ukwiruka, iraca ibiti, n'amabuye!
Ruhaya iza gukebuka inyuma. Uko yakabikenze, ibona Warupyisi irabutabuta mu nyuma yayo! Ikuramo na yo. Impyisi irayibwira iti, ntunsiga, uranjwa!" Biriruka bimara imisozi, iti, "genda shahu umpenze ubwo ntuzongera kumpenda ubundi! Habe ku manywa nkurye, habe mu gitondo nkurye. Turi kumwe na burya bwa ryari." Ruhaya na yo iti, "tyaza amenyo ngo uzarya Ruhaya."

Impyisi irataha, igenda ifite umujinya, irakariye Ruhaya. Uko yibutse ibya Ruhaya, igakubita agatoki ku kandi! iti, nda mu isenga ryayo, igeze aho iti, "ngiye kureba Ruhaya." Iza mu gitondo cya kare, igera ku ngo z'abantu igihe agasusuruko kamaze gukwira, maze isanga Ruhaya iziritse ku misoto y'ikigega iravuga iti, "si jye wagushyikira. Mbega noneho Ruhaya, ko nkwifatiye, urankizwa n'iki? Urambeshya iki kandi? Urabigenza ute?" Ruhaya iti, "uramaze undye uko ushaka, nta mbabazi ngusaba." 
Impyisi iti, "ongera umpende ubwenge nka mbere shahu we!" Ruhaya iti, "noneho wanyishyikiriye, sinjya kureba ngo mbeshye. Uranyica nta kabuza, ibyo ndabiruzi. Ariko rero wanyica wagira, ureke tubanze twivuge, ni ko abashaka kwicana bose babigenza." Impyisi iti, "ibyo na byo, ngaho ivuge, nurangiza nkwice." Ruhaya iti, "nimara kwivuga, wowe ntiwivuga se?" Impyisi iti, "wakwivuga ugiye gupfa, nkanswe jyewe ugiye kukwica!" Maze Ruhaya irivuga! Pfuuuuu Meeee Meeee! Impyisi iti, "reka na njye nivuge rero: huuu.. huuu... huuu..!" Abahinzi barumva, baza biruka, basanga itararangiza no kwivuga. Bayita hagati, bayivuza amahiri n'imihoro, impyisi ipfa ityo.
Cacana  Imigani Cacana yari mukuza, yari mukoza. Yaje ntinyishi kwa Bacondo, arabahamagara, arababwira ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?"
Baramukubita, aragenda n'i Gatovu kwa Rukangamiheto rwa Rwogera ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?"
Baramukubita aragenda. Yambuka Akanyaru, ajya kwa Cakara ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?" Bati, "inkoni ntuyizira."
Arashogoshera n'i Bugesera, ku rwobo rwa Bayanga, ahasanga urupfu ruragiye inka zarwo. Ati, "yewe nyir'inka, ntushaka kubaga nkagutiza intorezo n'umuhoro, ukampa ikibaro?" Urupfu ruti, "ndabishaka."
Cacana ararubwira ati, "nguriza inka yo kubaga." Urupfu ruti, "ngiyo ndayikugurije." Cacana atwara inka y'urupfu. I Gitisi na Nyamagana. Igihe agiye kuyikubita Intorezo,ahusha mu cyico, aboneza mu kuguru. Ahamagara umwana we ati, "ngwino hano umfashe." Umwana araza.
Cacana agiye gukubita intorezo ayirimiza umwana ku ijosi, aramuhirika; inka na yo irapfa. Inyama Cacana n'umugore we baziryaho. Urupfu rubwira Cacana ruti, " nyishyura inka yanjye wa kagabo we!" Icyo gihe inkono ikaba irahiye. Cacana ayikubita ku mutwe ati, " henga nzagusigire urupfu!"

Aramanuka no mu Misizi ya Musumba. Aratura, arakaraba ngo arye. Urupfu ruramubwira ruti, "ujya kurya akanjye arabanza akanyishyura." Umuhungu muzima arahaguruka, arikorera, afumyamo. Ageze i Gitwiko na Rukambura, arakaraba ngo arye; urupfu ruti, " Bu... " Cacana ati, " Pyo..."
Agutahira i Runda na Gihara, aracumbika. Ibyo kurya arabishyushya, arangije arakaraba ngo arye. Urupfu ruba rurahashinze ruti, "nyishyura." Cacana arataraguriza, amanuka Gihara, yambuka uruzi. Aterera Bugaragara, ageze mu mpinga, aratura, arakaraba ngo arye; urupfu ruti, "naharaye; banza unyishyure."
Cacana amanuka Bugaragara, aterera Shyorongi, yikubita mu iteme, mu Gitabage cya Mbogo na Nyabuko; aterera Kirungu, ageze mu mpinga ya Remera, aratura, arakaraba ngo arye. Urupfu ruti, "ujya kurya akanjye arabanza akishyura."
Cacana abwira urupfu ati, "reka ngusige ikirari cyume!" Amanuka Nyundo, yikubita mu Muyanza, azamuka Zoko, ageze mu mpinga ya Zoko, aratura, arakaraba ngo arye. Urupfu ruti, "ujya kurya akanjye arabanza akanyishyura. Komeza turuhanye!"
Cacana ati, "ndacogoye." Aterurana n'urupfu, akirana na rwo. Urupfu ruramuterura rumucinya hasi. Cacana na we araruterurano hasi ngo Piii! Maze rurakotana, rubura gica. Imana irahagoboka, izana inka ebyiri, iziha Cacana. Cacana azishyura urupfu. Barakiranuka. Urupfu rubwira Cacana ruti, "enda noneho nkugabire izi nka!" Cacana arazakira.
Urupfu ruti, "mpa inka zanjye." Cacana ahungana za nka, ariko yiruka ay'ubusa urupfu rumufata mpiri, rumugwa gitumo, ruramwica.

Sijye wahera hahera umugani.
Inka ya Musoni 2  Inka Umutima aho uterera mu gitereko
Urukumbuzi rwabaye ubukombe
Rucamo ibikumba ruremamo ibikombe
Rwambikwa ikamba kubera ubukambwe
Dore ko duhuje guhigira kuruhumuriza
Twese duhugira kurubohora
Ngo igihugu tugikize amahane n'amahugu
Duherutaka Intababaza itarakubita umurushyo
Ngo indushyi nazo zikubite agashyi
Maze ishyanga ziharwane ishyaka
Abahungu b'ingasaguhunga bahunguke
Abasore basokoze basohokane isuku
Mu rwa Gasabo bahasubirane isibo
Bigobotore ingoyi y'ingoma ngome

Ntiwatebye mu kuyitabira
Inkera-gutabara ntiwarirara
Inganzo igusubiza mu buhanzi
Urazihimba indirimbo zirimo umurimbo
N'amagambo agamije imigambi
Umuhogo w'ihogoza uhagurukana imihigo
Urarigorora ntiryakugora rirakugoboka
Urarirangurura rirangirira mu mahanga
N'abahanga ribinjira mu gihanga
Imfizi zirivuga imbyeyi ziravumera
Imitavu yanga gukubitwa ibitovu
Inyana aho zinyanyagiye isi yose
Zanga kunyagirirwa inyuma y'inyanja
Zari zararongotanye kubera gutana
N'izari zaragishe zikagira umugisha
Zibwirana ubwende n'ubwenge
Gutahana ubwira butari bwira.

Ujya imbaga imbere ufite imbaraga
Ingabo uziterana ingoga inkunga
Imirenge uyiha ibirenge
Imirundi ifata imirindi
No ku birindiro byo ku Murindi
Umara iminsi ubaha morale
Urazicuranga biryohera inanga
Uburanga buraziranga
Radiyo Muhabura iraguharara
No mu mihana iba ihanika
"Ubumanzi" iba ari yo ibanza
"Ikizungerezi" irazizenguruka
Ya yindi ijimije y'umujijima
Imisharwangondo ishayayana imishanana
Isingiza imisozi n'ibisiza
Ikarutaka ibibaya n'amataba
Ikarugenda imibande n'imigende
Igaterera utununga tw'ibirunga
Igatambika imicyamu igatambagira intara
Ikarwoga ibiyaga imigezi n'inzuri
Igatemberana n'ayo mazi atemba
Ni yo ibyutsa rubanda
Kuri Radiyo Rwanda

Isohotse isozwa n'"Iribagiza"
Iriba ry'urubogobogo
Aho urikaraga ritagira amakaraza
Iyo yo ni isonga
Ikaba ishashi ishashagirana
Ishokanye ubushishozi n'ubushobozi
Iyo umaze kwibaruka
Kandi unamaze kumurika
Wantuye ikantungukaho intunguye
Nanze kuzindukana amazinda
Sinatinda ingeze mu ntoki
Mpinira hasi ndayikina
Ibiherekeza-majwi binyuze amatwi
Amakondera n'umwirongi
Biragendana bitarondogora
Ku murongo w'indongozi
"None Twaza" yarantwaye
Irangiye "Impuruza" irarangira
Nyumva niyumvira ko numvirana
Ndayicuranga ndayicurura
Kugeza aho ibicu n'igicaniro
Bincinye akara bincira amarenga
Ko urucanda rucogoye n'igicuku kicumye
Mba ntakicaye
Ubwo ncugusa umubyimba ncinya akadiho
Nterura agacuma
Niha agashinguracumu
Njya kuyacurika
Ibicuro bituma nicura
Kubon inshuti n'incuke barashiriye kw'icumu
Abacumuye ntibacirwe imanza
Abatumye bicika bakaba baticuza
Amahoro uharanira bayahungabanya
Ni urujijo ngo abajujubya babe ari bo bijujuta
Ndajajwa amarira abyigana ambyina mu maso
Nyibyiringiye arajojoba
Ijuru ryijimye mw'ijoro ry'ijigija

Ntirushira shenge nshengereye
Nari nashize nashegeshwe n'ishavu
None nashishe nsheshe ibyishimo
Nshongore washishikariye kuruhesha ishema
Uri ishingu ishimishije ishinjo
Reka tugushagare nturi igishagasha
Uri mu nkingi zirwubatse inkike
Inkindi ukinditse ntawe uyikerensa
Urwo utamirije ntirwagutamaje
Ntucike intege komeza intego
Ukomeze uzitere zibe igitego
Ugire ibintu ugire ubuntu
Abarahira bakwirahire
Mu mpeta uzambikwa impotore
Oya bambe ugira imbabazi
Urwo ukunda abawe si ruke mu nda
Reka tuguhunde impundu
Nyampinga ntawe ukurusha impuhwe
Urwakubyaye warukamiye imbyeyi
Uri imfura ntiwibagiwe imfubyi.
Rwanda Nziza  Indirimbo Rwanda nziza Gihugu cyacu
Wuje imisozi, ibiyaga n'ibirunga
Ngobyi iduhetse gahorane ishya.
Reka tukurate tukuvuge ibigwi
Wowe utubumbiye hamwe twese
Abanyarwanda uko watubyaye
Berwa, sugira, singizwa iteka.

Horana Imana murage mwiza
Ibyo tugukesha ntibishyikirwa
Umuco dusangiye uraturanga
Ururimi rwacu rukaduhuza
Ubwenge, umutima, amaboko yacu
Nibigukungahaze bikwiye
Nuko utera imbere ubutitsa.


Abakurambere b'intwari
Bitanze batizigama
Baraguhanga uvamo ubukombe
Utsinda ubukoroni na mpatsibihugu
Byayogoje Afurika yose
None uganje mu bwigenge
Tubukomeyeho uko turi twese.

Komeza imihigo Rwanda dukunda
Duhagurukiye kukwitangira
Ngo amahoro asabe mu bagutuye
Wishyire wizane muri byose
Urangwe n'ishyaka utere imbere
Uhamye umubano n'amahanga yose
Maze ijabo ryawe riguhe ijambo.
Icyivugo cy'Igitoki  Ibyivugo Ndi iseri ry'igitoki niba ndi imbwa ndamaze!
Yigize gashobya Insigamugani Bawuca babonye umuntu wananiranye Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?» Mwungeli araza n'inyota yose, afata umuheha awushinga mu mata, aranywa, ariruhutsa, noneho ati «Navuze ko Biraro Mutemangando natankiza azanyica; none ngaho birabaye, reka azankize!» Bajya guca icyarire barazisasira.
Biraro Mutemangando asasa mu muryango, atekera itabi aranywa. Inka iza gukorora.

Mwungeli ayumvise ati «Ni nde unkororeza inka? Ndabizi ni wa musazi Biraro nta wundi wabigira! Nongeye kuguca uranze ubaye ikivume.»

Si Njye wa hera hahera umugani. Biraro Mutemangando abyuka kare ajya kubwira bene se ati «Data yongeye kunca aho kungororera.» Barongera barahaguruka bagenda ari mirongo itanu, bajya guhakwa.

Baragenda bajya kwa Gahaya bati «Turashaka ubuhake.»

Gahaya ati «Ntawakwanga guhaka abantu baza bashaka ubuhake.»

Bukeye Gahaya aza kubagira Mutemangando inka, maze umwana ayoherereza se Mwungeli.

Umunsi umwe kwa Gahaya haza kuvumbuka imbogo.

Bati «Uyica aragororerw, kandi udatabara arabeho baramurimburana n'abe.»

Biraro Mutemangando aragenda arayirukana, ayitera icumu, imbogo iriruka, arongera ayitikura icumu mu rubavu ayitura hasi ayicara hejuru, maze atuma kuri bene se ngo nibajye kurimbura kwa Gahaya.

Ntibahasiga n'uwo kubara inkuru.

Ni uko Biraro Mutemangando uko yakicaye kuri ya mbogo yitwaga Rubito, ararigita baramuheba.

Bakuru ba Biraro bigarurira igihugu cyose cya Gahaya, baragitegeka.
Si Njye wahera hahera umugani.
Isega n'umuntu  Imigani, Abana Umunsi umwe, umuhari wahuye n'isega, urayibwira uti, "umuntu agira intege cyane, nta nyamaswa yamukira itamuhenze ubwenge." Isega iti, "iyo mbona umuntu rimwe risa, ni ukuri naherako musumira."
Umuhari uti, "ejo uzaze nkwereke umuntu kandi nzamugufasha." Nuko ngo bucye mu gitondo, isega n'umuhari bijya kwicara ku nzira, aho umuhigi yajyaga anyura iminsi yose. Ubwa mbere hanyura umusirikari ushaje.
Isega ibaza wa muhari iti, "uyu ni we muntu?" Umuhari uti, "oya, uyu yahoze ari we kera." Inyuma ya wa musaza haturuka umwana, aza amukurikiye. Isega iti, "umuntu ni uyu?" , Umuhari uti, "uyu azaba umuntu kera, ubu ntaraba we."

Hashize akanya, umuhigi ahinguka hirya afite imbunda ku rutugu n'inkota mu hitugu. Umuhari uti, "dore noneho umuntu araje, genda umufate, jyewe nigiriye mu mwobo wanjye."
Nuko isega igenda igira ngo ifate wa muntu; imugeze iruhande wa muhigi ntiyatinya, ayikubita isasu hagati y' amaso, isega ntiyabyitaho, izinga umunya ikomeza kumusatira. Umuhigi arongera ayikubita irindi sasu.
Isega irihangana iramwegera cyane. Imaze kumwegera, akura inkota ye, ayitemagura hose. Isega igenda ivirirana, isanga umuhari itaka cyane. Umuhari urayibaza uti, "mbega mwana wa da! Aho ntiwanesheje wa muntu!"
Isega iti, "ceceka sinarinzi intege z'umuntu, ni we ugira intege z'ukuri. Ubwa mbere yenze inkoni yari ku rutugu, ayishyiramo umwuka, ayinturikiriza mu maso birantokoza rwose; arongera ubwa kabiri abinturikiriza ku mazuru, numva bimeze nk'unteyeho amabuye; arongera yikuramo urubavu rumwe, ararunkubita. Nari ngiye gupfa rwose."
Umuhari uti, "erega umenya wahashye! Ntuzongere kwirata ukundi rero."

"Uguhiga ubutwari muratabarana." kandi ngo, "Ubwenge busumba ubugabo."
Akamarimari  Ibyivugo Ndi akamarimari ndi akamaramasenge
ndi inyana y'ubugondo icumbagira itarwaye.
Nacumuye iki, Data  Imivugo Habayeho umuntu agakunda kurya imyenda.
Umunsi umwe, asanga ingwe yiyiciye ihene, arayibwira, ati «jyewe mfite ihene nyinshi, mpa akanyama, na njye nzakwishyura.»

Ingwe ntiyashidikanya, ndetse imuha uruhande rwose.

Undi munsi ajya mu rufunzo hafi y'uruzi guhambira imiganda y'inkorogoto, ahageze ahasanga ingona yishe inka.

Nuko abwira iyo ngona ati «reka dusangire iyi nka, na njye nzakwishyura.»

Ya ngona iremera baragabana. Hashize iminsi ya ngwe iza kumwishyuza, ayibwira ko izagaruka hanyuma.

Ngo asubire ku ruzi, ya ngona na yo iramufata iti «nyishyura».

Arayibwira ati «ejo uzaryame ahangaha, nzayizana, na we uyigire uko ushaka»

Iramureka aragenda. Ngo agere imuhira, asanga ya ngwe yaruhagazemo, iti «jyewe rero, sinsiga ntakwishe.»

Wa muntu na we, ati «oya, ndeka irya none, ejo uzagaruke.»

Ngo bucye, igaruka kumwishyuza.

Arayibwira, ati «jya hariya hafi y'uruzi, ni ho nayishyize narangije kuyica.

Naho arayereka aho yari yasize ya ngona. Ya ngwe iramanuka no ku ruzi.

Igeze aho yagombaga gusanga ihene, ingona yari yihishe mu byatsi iba yayibonye nk' ejo, irasimbuka irayifata, irayica iti «birarangiye wa mugabo ntiyambeshye.»

Imaze kubaga, uruhu iruha wa mugabo, na we arugura inka ebyiri zose. Akira ya myenda ye atyo.

«Akaryamyenda gashima kishyuye.»

Sinjye wahera hahera umugani!
Inzoka n'Igikeri  Imigani Umunsi umwe inzoka yagiye gushaka icyo irya, iraheba. Ihindukiye isanga igikeri mu iriba irakibwira iti, "nzanira amazi yo kunywa." Igikeri kirayisubiza kiti, "simfite ikibindi cyo kuvomesha." Inzoka iti, "pfa kuzamukayo akuri munda aramara inyota." Igikeri kiratekereza... Hashize akanya gato kirayisubiza kiti, "nabera sindabona inzoka inywa amazi yo munda y'igikeri, ahari urashaka inyama yanjye!" 
Inzoka yumvise ayo magambo, ibura icyo isubiza, irasimbuka no mu iriba, ngo dumburi! Iribira. Igikeri nacyo cyogera hejuru. Inzoka yuburutse, igikeri kiribira. Umukino ukomeje utyo, igikeri kiratagangara. Hanyuma giturumbuka mu mazi, gifata agasozi, cyiroha mu mwobo w'intozi, ziracyanjama, nawo kiwuturumbukamo, kijya kwicukurira uwacyo. Inzoka ije igikurikiye, yiroha muri wa mwobo w'intozi.
Igikeri kibonye ko imaze guhenengeramo, kirahindukira, wa mwobo w'intozi kiwegekaho ibuye rinini, kirahomera. Intozi zidwinze ya nzoka, icika isohoka, ariko ibura aho inyura. Intozi zirayirumagura, zigera aho ziyica, zirayirya; igikeri gikira gityo.
Abanyarwanda baca umugani ngo, "Umwanzi agucira akobo, Imana igucira akanzu."
Ibyiruka rya Maheru 1  Imivugo Uyu mwana nabyiruye
Namureze mukunze
Yabyirukanye ubwenge
Buvanze mu bwana
Nkanibaza cyane
Uko azaba bitinze.
Agakura akora nabi
Aho yatobye akondo
Ngo akulikize abandi,
Akabaka iby'iwabo
Akabyita iby'iwacu.
Nabyumva ngahinda
Nti: ntabwo mbishaka,
Ubusambo si bwiza
Ubukunze atabeshya
Aba yigira nabi.

Aho amaliye gusoreka
Ingeso ye ntiyacika
Bukeye nti: ntabwo
Nti: subiza iby'abandi,
Ujye utwara icyo uhawe
Icyo wimwe ugitinye.

Uwo mwana uko ateye
Biteye agahinda.
Aho yaroye neza
Uko akwiye kugenza,
Ati: ndanze kugenda
Ngo ntange ibyo ntunze.
Iyo utwaye iby'abandi
Bakuzi bakurora
Ntibaze barwana
Ngo bihe agaciro
Mu maso y'abandi,
Uragenda ukayora
Ukabita abatinyi
Ukagwiza iby'iwanyu.


Ubwo aranga arahana
Nkagira ngo arashyenga
Naho aravuga akomeje.
Ati: ndumva nahaze
Guteshwa ibyo nshima
Ngo nkunde ibyo ushaka.
Ubu nshobora kugenda
Ngashaka aho ndara
Ejo nkigaba ahandi,
Ejobundi ngakomeza
Nkagera iyo utakibona,
Kugira ngo nguhunge
Amahane ni menshi.

Ubwo mbonye icyo cyago
Gikomeje imigambi
Yo kwigira icyohe,
Ndakomeza ndatota
Ngo none aratinya
Aze kumva igikwiye.
Nti: ibyo wigira byose
Ndabirora nkazenga.
Nakwitaga umwana
Uyu uteye gitwali
Agaturana neza
N'abitwa ababyeyi.
Ubwo utangiye kwanga
Uwakureze akagukuza,
Wamurora mu maso
Inyeli zikavumera,
Waba wicaye hasi
Uti: intebe nayireke
Nyishinge ho nanjye,
Yaba agize ati: jya kurora
Amatungo mu rwuli
Ugatangira kwigira
Icyatwa ugafunga;
Yakubwira ati: cyono
Jya kuzana utuzi
Ugafuha ukarwana
Ukica igiti n'isazi;
Ubwo utangiye kwanga
Amategeko nguhaye,
Ubusore bwapfuye
Wabaye Rubebe
Jye nkwise icyontazi
Icyo ushaka kimashe.

Ubwo ngubwo arazenga
Arababara ndabibona
Arafunga ntiyakoma
Bagize bati: yewe
Ijambo liragatabwa
Bahamagaye aranga
Bagabuye ntiyabilya
Bashashe ntiyalyama.
Ubwo nyina akandeba
Agatinya guhinda
Akiruzi umuhungu
Mu maso ya twembi.
Yankebuka ngasanga
Mu maso ye yombi
Haganje agahinda
Amagambo ajya kuvuga
Ugasanga amugoye.
Ubwo abana batoya
Basanzwe basakuza
Barwana bagabuza
Bakandora bose
Nakebuka umwe muli bo
Agahumbya bukeya.
Umwe yavuga ijambo
Abandi bakamureba
Igisubizo bashimye
Ugasanga gituje
Kitali mo amashyengo
Aya asanzwe mu bana.

Ngeze aho nti: cyo mwana
Hamagara Mahero
Aze ambwire icyo ashaka
Mahero ati: ndaje
Nkubwire icyo mashe;
Aza atera ibitambwe
Nti: ubanza rubaye.
Ati: kera nkivuka
Ntaramenya ubwenge
Nali inka mu zindi
Wahilika ngatemba
Wanterura nkabyuka
Washaka ko ndyama
Ugahilika ku bulili
Ibitotsi bikayora
Mahero agahwikwa.
Naba nakoze icyo wanga
Ugaterura ugahonda
Amahane ali nta yo
Sinibaze na busa
Uko nkwiye kugenza.
Aho nshiliye akenge
Ndakomeza ndakureka
Nakosa nka gatoya
Ubwo inkuba zigakubita
Uti: mbyiruye icyontazi.
Nkakureka ugakomeza
Guhata ibicumuro
Uwakoze uko ashoboye
Kugira ngo akuneze.
Umujinya waba ukomeje
Ugaterura ugahonda
Wananirwa ugatuza
Uti: genda ndakuretse.
Ibyo ngibyo nabirora
Nti: nta ngufu zanjye
Mba nshatse agahamba
Nkareba aho najya
Hasumbye ahangaha.

Ubu ngubu ndareba
Ngasanga ibyo ungilira
Bikwiye guhosha.
Ubwo wanyimye imbabazi
Ngo nanjye nduhuke
Ibyo kwitwa ikirumbo
No kwicara mpondwa
Ndakungura inama
Igusumbira izindi
Amahane ave mu rugo
Uruhuke kurwana
Nduhuke guhondwa;
Cyo nshakira impammba
Agatukuru gatoya
Ngaterere ku mutwe
Mfate agakoni kanjye
Njye guhakwa aho nshaka
Ahangaha mpacuke
Ibicumuro nkugilira
Uruhuke kubibona.


Gutura amahanga
Bizankiza byinshi.
Bizampa guhunga
Amahane y'I Rwanda,
Aho bambura umuntu
Abo abyaye bamurora,
Agakubitwa umunani
Ngo ikawa irarumbye,
Ngo cyangwa umuzungu
Yaraye rusake.
Ibiboko wakubiswe
N'amalira nahalize
Ntibyatuma ntura
Aho ndeba umuhashyi
Wampinduye imbata
Uwo ni inzigo kuli jye.
Amahane yo mu rugo,
Amahili y'ibisonga
Ibyo byose bikoranye
Ntibyatuma ngoheka
Ndashaka kugenda.

Ubwo ngubwo ndayoberwa
Ngo mbure icyo musubiza
Nti: genda uruhuke
Ejo nzaba nkubwira
Icyo nkeka kuli ibyo.
Ati: ngiye kulyama
Ndazinduka nkwibutsa
Impamba nakwatse.
Inkubito ya Rutagumirwa n'ishyaka  Ibyivugo Rukabu rugusha mu rukubo
Rukaziminega nkunda imihigo ikereye igitaramo.
Ndi ingabo itanguranwa ibanze
Rudasubira numvise induru ivuze
Ndi imanzi itagumirwa n'inkindi

Abahizi bakagira intimba
Ngo ntibagira Ngabo isakarana inkindi
Inkezi ziyomba mu itabaro.
Ndi imbabazabahizi
Mpozaho ishyaka

Ni jye Ndibagiza bahisemo.
Ndi Rutanga baratira isata
Rudahogoza abo twatabaranye.
Rukabu mu nkera mbimbura aho rukomeye
Ndi intwari y'ingemanabikombe

Rutagumirwa n'ishyaka
Ishyanga barandirimba
Jye Rusenamugabo
Ndi inkubito ya Rutagumirwa n'ishyaka
Ishyanga barandirimba.
Nyiramubande  Imigani Habayeho umwana akitwa Sabera, ntamenye nyiramubande icyo ari cyo. Umunsi umwe aragiye mu gikombe, sinzi uko yaje gukabukira inka, ako kanya yumva ijwi riramwigana, Risa n'irivugira mu gihugu cyari hepfo ye mu kabande. Biramutangaza bituma ahamagara ati, "yewe! yewe!" Ijwi risubiramo riti, "yewe! yewe!" Umwana arangurura ijwi ati, "uranyiganira iki wa mbwa we?" Ijwi risubiramo riti "uranyiganira iki ?" Nuko birakomeza rubura gica. Sabera ararakara cyane, maze si ugutuka ibihuru avayo. Cya gihuru nacyo si ukumusubiza. Noneho acyirohamo, ashakashakira hose uwo umwigana ngo amugirire nabi, ariko ntiyamuca iryera. Nuko amaguru ayabangira ingata, yiruka ajya kuregera nyina uwo mubisha wihishe mu gihuru, akaba yiriwe amutuka.

Nyina aramubaza ati, "yagututse ngi iki ?" Sabera aramusubiza ati, "nikabukiriye inka yari igiye kona, ngiye kumva numva ijwi ry'umwana rinyigana, riturutse mu kabande, mu gihuru gihari." Mpamagara uwo nti, "yewe! yewe!" Aho kunyitaba akomeza kunyigana. Birandakaza cyane, ngerageje kumwiyama atangira kuntuka. Nuko ndamanuka ndamushakashaka ndamubura." Nyina araseka cyane, Niko kumubwira ati, "wivuyemo ubwawe. Umenye ko nta magambo yandi wumvise atari aturutse mu kanwa kawe. Uko wibona mu mazi cyangwa mu ndorerwamo, ni n'ako iyo uvuze cyane ijwi ryawe rihura n'umusozi, rikakugarukira risubira mu byo umaze kuvuga. Iyo uvuga amagambo meza, niyo uba wumvise. None ibyo umaze kumbwira biranyumvisha ko utangiye kuba umwana mubi, usigaye utukana. Uherukire aho! Ikindi Kandi, ubwo udashaka kugirirwa nabi, nawe ujye wirinda kugirira abandi inabi."
umugani wa Nyarubwana umugani inkomoko kutavuga ku imbwa Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura, hakabaho n'urambirwa cyangwa se aho yacyeje baragaye imilimo ye, ubwo agataha amara masa.
Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja.

Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira iti «ko ureba tugiye gupfa tuzize inzara nta kuntu twakwirwanaho?» Umugabo ati «bite?»

Nyarubwana iti «nzajya guhiga inkware, inkwavu, isha, maze njye ahiherereye notse, nizishya nze nguhamagare tulye!»

Umugabo aremera asangira na Nyarubwana.

Igihe cyo gutaha kiragera.

Umugabo n'imbwa ye bageze mu nzira umugabo ati «umva rero, Nyarubwana, ubu turatashye, kandi narahemutse twarasangiye! Uzamenye ntuzagire icyo uhingukiriza umugore wanjye, ntuzagire n'undi muntu ubwira! Uzaramuka ubivuze nkazakwica!»

Nyarubwana iti «sinshobora kumena ibanga.»

Baragenda bagera imuhira.

Umugabo arakirwa arazimanirwa, Nyarubwana na yo bayiha ibiyikwiye.

Bukeye umugore abaza umugabo we ati «ariko wowe n'imbwa yawe ko mwabyibushye, mwabyibuhijwe n'iki?»

Umugabo ati «kwa databuja badufashe neza cyane, baturinda icyitwa inzara cyose.»

Umugore ntiyashirwa, bibahooo. Bukeye ahamagara Nyarubwana ati «mbwira icyababyibuhije wowe na Shobuja; nutambwira kandi nzakwisha inzara nta kindi gihano nzaguha!»
Imbwa iti «batwitayeho cyane tubona ibyo tulya n'ibyo tunywa byinshi.»

Umugore yanga kwemera, yanga kugaburira Nyarubwana, igiye guhodoka iragenda yegera nyirabuja iti «najyaga guhiga inkware, inkwavu, isha,nkabaga,nkotsa, ngahamagara databuja tugasangira!»

Umugore ati «nuko urakoze, dore igaburo ryawe nk'uko bisanzwe.» Umugore ati «ishyano ryaraguye! Ubonye ngo umugabo wanjye asangire n'imbwa, ahumane, none nanjye akaba ashatse kumpumanya, nako byararangiye ntagisigaye, nta bwo tukibanye ngiye iwacu!»

Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceli.

Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo, ati «urabeho sinshoboye gusangira n'imbwa!» Agenda ubwo!

Umugore amaze kugenda, umugabo ati «Nyarubwana rero wararikoze, wamennye ibanga none dore ibibaye?»

Nyarubwana iti «ceceka nzamugarura bidatinze.»

Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganirira ku irembo, ati «ni ibiki Nyarubwa?» Nyarubwana iratura, ipfundura igicuba yereka nyirabuja; akubise amaso cya kibwana arumirwa.

Nyarubwana iti «nta soni ufite zo kundira abana ukabasomeza amacunda, warangiza ugafata inzira, ukigira iwanyu? Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!»

Umugore ati «ceceka hoshi dutahe, ndetse ntugere no mu rugo, iwacu bataza kukubaza ikikugenza.» ... Umugore yihina mu nzu, afata utuntu twe yazanye, abwira iwabo ati «umugabo wanjye antumyeho ko arwaye yarembye, none nta kundi nagira, ngiye kumurwaza!»
Umugore na Nyarubwana bafata inzira barataha,

umugabo abwira umugore ati «ari ugusangira n'imbwa ari no kurya ibibwana byayo ikigayitse cyane ni ikihe?»

Umugore abura icyo asubiza.

Ni bwo avumye imbwa ati «kuva ubu ntihazagire imbwa yongera kuvuga ukundi!»

Kutavuga kw'imbwa ngo ni aho byaba byarakomotse 
Rugamba Urugangazi  Imivugo Uyu mugani baca ngo: "Yigize gashobya", bawuca iyo babonye umuntu wananiye amahari amuhigira; ni bwo batererayo utwatsi, bati "Naka uriya yigize gashobya nimurekere iyo!" Wakomotse kuri Rugero mu Bigogwe (Gisenyi); ahayinga umwaka w'i 1400.

Rugero uwo ntiyari umunyarwanda kavukire; yari yaravukiye i Bufumbira (Buganda). Icyo gihe u Bufumbira bwari bufite umuhinza wabwo witwa Bushengero.

Nuko Rugero ari we Abanyarwanda bise Gashobya, agandira Bushengero barangana, bigeze aho aramucika yiyizira mu Rwanda. Aza acikanye shebuja umutwe w'ingabo ze zitwaga Imparamba.

Ageze mu Rwanda rero yiturira mu ishyamba rya Bigogwe atabimenyesheje abategetsi b'u Rwanda. Arahiyuhiza gusa bya kiboko kuko yari yizeye ubutwali bw'ingabo ze yacikanye Bushengero. Icyo gihe hari ku ngoma ya Kigeli Mukobanya.

Amaze gutura mu ishyamba rya Bigogwe, akajya atera u Bufumbira akanyagayo inka akazizana mu Rwanda. Abafumbira bagakeka ko baterwa n'Abanyarwanda. Bukeye Bushengero atuma kuri Mukobanya, amubaza impamvu ituma amuterera igihugu kandi nta cyo bapfa. Mukobanya amuhakanira ko atari we umutera.

Noneho Abafumbira batangira kugenzura ubatera, bamenya ko ari Rugero wabacitse. Bushengero amaze kubimenya, atuma kuri Mukobanya, ati "Aho mu Rwanda hari umuntu w'umunyagasuzuguro wahanshikiye ariyuhiza atura mu ishyamba rya Bigogwe atanagukeje, none uzamubaririze, yitwa Rugero. Umenya ari na we ujya agaruka akantera.

Nuko intumwa za Bushengero zimaze gushyikiriza Mukobanya ubutumwa, yohereza abantu mu Bigogwe guhinyuza. Bagenda rwombo, bagezeyo basanga Rugero ahari koko, bagaruka babihamiriza Mukobanya. Na we ahuta atuma kuri Rugero, ati "Icyatumye unzira mu Gihugu ntubimenyeshe ni iki?" Intumwa zirikojeje Rugero, ati "Nimugende mumbwirire Mukobanya uwo, muti: "Nta gihugu cyawe arimo, ahubwo yibereye mu ishyamba, kandi iryo shyamba si wowe wariteye!" Intumwa zirakimirana zibibwira Mukobanya; yumvise icyo gisubizo cy'agasuzuguro ararakara, ahera ko agaba igitero mu Bigogwe; atezayo Abatsindiyingoma (ingabo ze), ati "Ariko muramenye ntimumwice, ahubwo mumumfatire mpiri mumunzanire numve uko anyisubiriza."

Abatsindiyingoma baragenda barasana n'Imparamba za Rugero. Abatsindiyingoma baraneshwa; barakonja bagaruka amara masa; babwira Mukobanya ko Rugero ari indahangarwa yabashobeye. Mukobanya amaze kumva ayo magambo, noneho arushaho kurakara; ati "Nimwicecekere nzigirayo".

Bukeye yigirayo koko, ingabo ze zambikana n'iza Rugero, na none Imparamba ziba ibamba; Abanyarwanda bagaruka bumiwe! Mukobanya abibonye yigira inama atuma kuri Bushengero, ati "Urantize umurindi dutere Rugero; umuturuke hirya muturuke hino tumukubire hagati, maze twikize amakungu!" Intumwa zirashogoshera no kwa Bushengero; ziti: "Mukobanya ngo mutize umurindi mwikize umwanzi Rugero; umuturuke hirya amuturuke hino mukureho umwanda". Bushengero arishima kuko yibwiraga ko agiye kubona uburyo bwo kwihimura. ati "Nimugende mubwire Mukobanya duhane umugambi".

Intumwa zimaze gusohoza ubutumwa, Mukobanya yumvise ko Bushengero yemeye kumutiza umurindi, azisubizayo ikitaraganya ngo zimushimire kandi zimubaze n'umunsi yihitiyemo. Ziragenda zisohoza ubutumwa, Bushengero aziha umugambi, umunsi ugeze ingabo zombi ziratera; zimwe zituruka inyuma y'ishyamba i Bufumbira, izindi zituruka imbere mu Rwanda; nanone Imparamba zirakotana zijugiriza Abanyarwanda n'Abafumbira icyarimwe; icumu rirahoga mu Banyarwanda no mu Bafumbira; bombi baneshwa uruhenu.

Nuko Abanyarwanda, bitegereza Rugero, batererayo utwatsi, bati "Uriya mugabo nimumureke ni Gashobya": ku mpamvu y'uko yabashobeye bamufatanije n'Abafumbira. Izina rimuhama rityo. Gashobya yigumira mu Bigogwe; amaze kuharambirwa ahimuka ku mugaragaro ajya i Gikore cy'Abalihira (Kabare) asazirayo. Ariko izina Abanyarwanda bamuhimbye risigara mu bitekerezo byabo; kuva ubwo babona umuntu yigize ikinani agashobera amahari amuhigira, bagatererayo utwatsi, bati "Nimumureke yigize gashobya" (nka Rugero washobeye Mukobanya na Bushengero bamufatanirije icyarimwe !)

Kwigira gashobya = Kunanira amahari; kunanirana.
Ndatabariza Abagore  Imivugo Urandeba ngo ayi
Ngo ndi umugore singoye
Ngo ndi ku ngoyi yawe
Ngo igihugu ni icy'abagabo
Ngo nta mugore ugira ijambo
Ngo uruvuze umugore ruvuga umuhoro

Urandeba ugacira
Ukicinya icyara ngo uri umugabo
Ngo Imana yakuremye neza
Ngo abagore ni ibigoryi
Ngo ndakagorama ibirenge

Urancurika ukancurukura
Ukancura bufuni na buhoro
Ukamviraho inda imwe
Ukanyubika ukangarika
Ukantuma epfo na ruguru
Si ubugore ni ubugaragu
Ni urujijo rw'ubuja

Nkubera isoko y'ibyishimo
Ukambera inkomoko y'ubwoba
Uratunguka nkikanga
Nkihindira bucece mu nzu

Nivugira nk'abandi
Uti 'umva kanwa kabi'
Ubwo ukamiza ishokoro
Nagira inkuru mbara
Ngo nimfunge urunwa rwanjye
Wavuga nkagusubiza
Uti"Umva iyo ngare"
Cyangwa ukandisha agashino ka mama
Nkagasangiza amabya ya data

Ndikandagira sinkome
Ngo ntahava nkomereka
Ukamvanamo iyo kotsa
Ukandangiriza iminsi
Ukampekesha amaboko
Ukanyereka iyo mwinikaga

N'iyo tugeze ku murere
Nturushya unandeba
Bitugu bitumva incyuro
Ujundika amatama nk'inturo
Ukitumberera mukirere

Iyo uteterejwe n'umusonga
Wicuma ugana aho ndi
Ukankina nk'umupira
Icyuya cyakurenga
Ukarengera muri douche
Utitaye ku wo mubanye

Ubwiza bwanjye urabwonona
Ukampindura ingegera
Warampawe ndi ingenzi
Ukangenza uko ushaka
Wamara kumpaga
Ukampahiraho abandi
Ukanyita amazina
Ngo ndi igifuka
Ngo nsa n'umwavu
Ngo singira isura
Ngo sinzi gusasa
Ngo abagore baragwira
Ngo ni wowe wakanyemeye
Ukanyita kasha
Ukankenyeza rushorera
Ukampambiriza ngataha
Nkagenda nikoreye amaboko
Mboroga inzira yose
Ntagira shinge na rugero

Rwose mugabo wanjye
Wamenye neza yuko
Nanjye ndi umuntu nkawe
Twaragijwe iyi si twese
Ngo tubane dusabane
Ishyari n'ubuhemu  Imigani Umugabo Yuli yabanaga neza n'umugore we, nta ntonganya, nta mwiryane. Umunsi umwe Yuli arazinduka, asiga umugore we imuhira wenyine.
Bamwe mu baturanyi be ariko bakamugirira ishyari. Ntibukeye kabiri, baraza babwira muka Yuli bati, "intambara yaciye ibintu, abantu baraterwa ntibasahure, keretse amafaranga bihambiriyeho.
None rero zana iyo farasi yanyu, tuyibagurishirize, mwibonere udufaranga." Undi ngo abyumve akuka umutima, ati, "ngaho nimuyijyane, nta kundi byagenda; mubanguke."
Barayijyana barayigurisha, amafaranga bayakubira mu mifuka, muka Yuli ntiyongera kubaca iryera.

Haciye iminsi itanu, Yuli aza gutahuka. Umugore amutekerereza uko abo bahemu bamubeshye; arumirwa. Arahaguruka akurikirana bya bisambo.
Hashize icyumweru, arabifata, abishyikiriza ubucamanza. Baraburana Yuli nanone arabatsinda. Bamusubiza amafaranga aguze ifarasi nziza, bamwongereraho n'indishyi y'akababaro kandi bafungwa amezi atandatu.

Ibyo bisambo byahaniwe ukuri: byarabeshye, biriba, bikura na muka Yuli umutima, ndetse wenda hari n'abandi bantu byariganyije.

"Ikinyoma gihira bake!"
Ibyiruka rya Maheru Igisigo Igisigo Kigaragaza umwana wabyirutse nabi Uyu mwana nabyiruye,
Namureze mukunze,
Yari afite ubwenge,
Buvanze mu bwana,
Nkanibaza cyane,
Uko azaba bitinze,
Agakura akora nabi,
Aho yatobye akondo,
Ngo akurikize abandi,
Akabaka iby'iwabo,
Akabyita iby'iwacu,
Nabyumva ngahinda
Nti «Ntabwo mbishaka,
Ubusambo si bwiza
Ubukunze atabeshya
Aba yigira nabi.»
Aho amariye gusoreka
Ingeso ye ntiyacika
umunsi umwe ndamubwira
Nti «Subiza iby'abandi,

Ujye utwara icyo uhawe,
Icyo wimwe ugitinye.»
Uwo mwana uko ateye,
Biteye agahinda,
Aho yaroye neza,
Uko akwiye kugenza,
Ati : ndanze kugenda,
Ngo ntange ibyo ntunze,
Iyo utwaye iby'abandi,
Bakuzi bakurora

Ntibaze barwana,
Ngo bihe agaciro,
Mu maso y'abandi,
Uragenda ukayora,
Ukabita abatinyi,
Ukagwiza iby'iwanyu. Ubwo aranga arahana
Nkagira ngo arashyenga
Naho aravuga akomeje.
Ati «Ndumva nahaze
Guteshwa ibyo nshima
Ngo nkunde ibyo ushaka

Ubu nshobora kugenda
Ngashaka aho ndara
Ejo nkigaba ahandi,
Ejobundi ngakomeza
Nkagera iyo utakibona,
Kugira ngo nguhunge
Amahane ni menshi.»
Ubwo mbonye icyo cyago
Gikomeje imigambi
Yo kwigisha icyohe,
Ndakomeza ndatota
Ngo none aratinya
Aze kumva igikwiye.

Nti «Ibyo wigira byose
Ndabirora nkazenga.
Nakwitaga umwana
Uyu uteye gitwari
Agaturana neza
N'abitwa ababyeyi.

Ubwo utangiye kwanga
Uwakureze akagukuza,
Wamurora mu maso
Inyeri zikavumera,
Waba wicaye hasi

Uti «intebe nayireke
Nyishingeho nanjye»,
Yaba agize ati «jya kurora
Amatungo mu rwuri
Ugatangira kwigira

Icyatwa ugafunga ;
Yakubwira ati « cyono
Jya kuzana utuzi »
Ugafuha ukarwana
Ukica igiti n'isazi.

Ubwo utangiye kwanga
Amategeko nguhaye,
Ubusore bwapfuye
Wabaye Rubebe
Jye nkwise icyontazi
Icyo ushaka kimashe.

Ubwo ngubwo arazenga
Arababara ndabibona
Arafunga ntiyakoma
Bagize bati «yewe !»
Ijambo riragatabwa
Bahamagaye aranga
Bagabuye ntiyabirya
Bashashe ntiyaryama.
Ubwo nyina akandeba
Agatinya guhinda
Akiruzi umuhungu
Mu maso ya twembi.
Yankebuka ngasanga
Mu maso ye yombi
Haganje agahinda
Amagambo ajya kuvuga
Ugasanga amugoye.

Ubwo abana batoya
Basanzwe basakuza
Barwana bagabuza
Bakandora bose
Nakebuka umwe muri bo
Agahumbya bukeya.

Umwe yavuga ijambo
Abandi bakamureba
Igisubizo bashimye
Ugasanga gituje
Kitarimo amashyengo
Aya asanzwe mu bana.

Ngeze aho nti : cyo mwana
Hamagara Maheru
Aze ambwire icyo ashaka
Mahero ati : ndaje
Nkubwire icyo mashe ;
Aza atera ibitambwe
Nti : ubanza rubaye.

Ati «kera nkivuka
Ntaramenya ubwenge
Nari inka mu zindi

Wahirika ngatemba
Wanterura nkabyuka
Washaka ko ndyama
Ugahirika ku buriri
Ibitotsi bikayora
Mahero agahwikwa.
Naba nakoze icyo wanga
Ugaterura ugahonda
Amahane ari ntayo
Sinibaze na busa
Uko nkwiye kugenza.
Aho nciriye akenge
Ndakomeza ndakureka
Nakosa gatoya
Ubwo inkuba zigakubita
Uti : mbyiruye icyontazi.

Nkakureka ugakomeza
Guhata ibicumuro
Uwakoze uko ashoboye
Kugira ngo akuneze.
Umujinya waba ukomeje
Ugaterura ugahonda
Wananirwa ugatuza
Uti : genda ndakuretse.

Ibyo ngibyo nabirora
Nti : nta ngufu zanjye
Mba nshatse agahamba
Nkareba aho najya
Hasumbye ahangaha.
Ubu ngubu ndareba
Ngasanga ibyo ungirira
Bikwiye guhosha.

Ubwo wanyimye imbabazi
Ngo nanjye nduhuke
Ibyo kwitwa ikirumbo
No kwicara mpondwa
Ndakungura inama
Igusumbira izindi
Amahane ave mu rugo
Uruhuke kurwana
Nduhuke guhondwa.

Cyo nshakira impamba
Agatukuru gatoya
Ngaterere ku mutwe
Mfate agakoni kanjye
Njye guhakwa aho nshaka
Ahangaha mpacuke
Ibicumuro nkugilira
Uruhuke kubibona
Gutura amahanga
Bizankiza byinshi.
Bizampa guhunga
Amahane y'i Rwanda,
Aho bambura umuntu
Abo abyaye bamurora,
Agakubitwa umunani
Ngo ikawa irarumbye,
Ngo cyangwa umuzungu
Yaraye rusake.

Ibiboko wakubiswe
N'amarira naharize
Ntibyatuma ntura
Aho ndeba umuhashyi
Wampinduye imbata
Uwo ni inzigo kuri njye.

Amahane yo mu rugo,
Amahiri y'ibisonga
Ibyo byose bikoranye
Ntibyatuma ngoheka
Ndashaka kugenda.

Ubwo ngubwo ndayoberwa
Ngo mbure icyo musubiza
Nti : genda uruhuke
Ejo nzaba nkubwira
Icyo nkeka kuri ibyo.
Ati : ngiye kuryama
Ndazinduka nkwibutsa
Impamba nakwatse.

II. Aragenda araryama
Nanjye ngana ku bwanjye.
Iryo joro sinagoheka
Ndara mbunza imitima.
Ngashaka igisubizo
Nzabwira uwo mwana
Ngasanga kigoye.
Namwita igicucu
Sinigeze nterura
Ngo nshinge ibitariho ;
Navugaga ibisanzwe.
Ubu ngubu ninanga
Ko agana mu mahanga
Nkamwogeza cyane
Ngo akunde angumire aho,
Ndareba ngasanga
Mba mwishe burundu,
Akagira ngo ni mwiza,
Akazapfa akigenza
Uko yamye abishinga.

Ngifinda uko nkwiye
Kugenza ibyo ngibyo
Maheru aba yaje.
Ati : ndabona hakeye
Ndakwibutsa ijambo
Naraye nkubwiye.
Nti : Maheru ko ubizi
Ngukunda bikabije
Urarwana ujya hehe?
Iyo utuje ugakunda
Ugaturana neza
N'abitwa ababyeyi!

Wabaye ukivuka,
Inka yanjye yari imwe
Irakunda iragorora
Urakamirwa urabyibuha.
Ntiwigeze usumbwa
N'abinikije ijana.
Maheru iyo umbereye
Umwana uko nshaka
Aho kunyaka ijambo!

Amapfa ageze mu gihugu
Nkurwanaho cyane
Umuruho sinawumva
Ngahaha ubutitsa
Ngo akabiri gatohe
Utazaba uruzingo
Nk'uwabuze abamurera.
Maheru iyo umpaye
Agahenge gatoya
Nkakungura inama!
Nateye n'ishyamba
Ngo nugimbuka
Washatse gushinga
Urugo rukwizihiye
Utazabura imbariro
Ukabura n'imiganda.
Maheru iyo utuje
Ugakulikiza neza
Utunama nkugira!

Imishike yaracitse
Amafuni ararundwa,
Ubwo mpinga ibijumba,
Rubanda bakunda
Kubyita ubukungu.
Mba ngira ngo utazimwa
Umukobwa wa Naka,
Bagira ngo urashonje
Ubukungu si bwinshi.
Maheru iyo umfashije
Tukiha agaciro
Mu maso y'i Muhana!

Ubu ingano nararunze,
Ibigega biratemba.
Ubwo ngira ngo abatindi
Batagira amasambu
Bagure ibyo mbahaye
Jye ngwize amanoti
Njye nkwambika neza.
Maheru iyo umbwiye
Amagambo anduhura
Aho kunsha umugongo! 

Nateye urutoki
Ngo niba zitetse
Ujye utora agahihi
Agahogo kabobere.
Ubu inyuma y'igikali
Ibitoki ni byinshi
Bitembana inkingi.
Ubu intabo zirarunze
Ibibindi biroga.
Maheru iyo ugumye aha
Nkabona agakazana
Aho kwicwa n'irungu
Wagiye Bugande !

Nta tungo natinye
Ngo mareyo ubukungu
Utazaba umutindi.
Ihene ubu ni nyamwinshi
Ziteretse amapfizi :
Ruhaya na Sacyanwa.
Maheru iyo umfashije
Tukorora neza
Amatungo tubyiruye !

Kebuka urore amasake
Yirirwa avuna sambwe
Mu mivumu hariya!
Inkokokazi ni nyinshi :
Iz'inganda n'indayi
Uzikunda zihuje
Indilimbo z'urwunge,

Ziteteza zitaha,
Zihamagara izazo,
Zitoye gahunda,
Zisanga amaruka.
Maheru iyo urebye
Ibyo ntunze ugatuza
Aho kunta mu marira!

Uti : ngaho mpa impamba
Ngucike njye ahandi
Ducane dutane !
Mahero iyo unyoheje
Gukora mu ntagara
Nkaryiroha mu nda
Aho kwanga icyo mbyaye!

Aho uruzi aba bana
Bakureba ku jisho
Bakabura icyo bavuga
Kuko mukuru wabo
Abacitse bamurora!
Iri tuza rikabije
Rikubajije icyo uri cyo
Basubize utabeshya!
Itegereze umubyeyi
Wavunitse agutwite,
Wavuka akakonsa,
Agahinga aguhetse,
Akavoma aguhetse,
Agatashya aguhetse,
Agateka aguhetse,
Umurinde agahinda
Ko kubura icyo abyaye
Ngo aririre mu myotsi.

III. Maheru arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikari,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo urubori.

Akebura intambwe ajya mu ikawa.
Ubwo agasusuruko karababiriye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kirizihirwa,

Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hirya.

Ibyo namubwiye bigumya kuza
Si ibihingwa si amatungo.
Ubwo ariko akumva atameze neza,
Imitima igakomeza kujya inama ;
Ibyo guta iwabo ngo ajye Bugande
Yari yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye,
Ava mu ikawa arinanura,
Acuma gatoya ananirwa igenda,
Arahagarara aratekereza,
Akazinga umunya
Agashima mu mutwe.

Ngo byendeho akanya
Ati : ndi imbwa bikabije.
Arakabuza ati : ngiye
Kubwira uwambyaye
Ko kwigira icyohe
Bikwiye undi utari jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu
Jye nkomeza urugendo.

Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo turimo.

Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikari.
Ahakura agatebo,
Ajya muri ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhurira mu rugo
Ahatura iyo kawa.
Mbibonye ndashoberwa
Nti : yumviye rwose,
Agatima karagarutse
Aragira ngo anyurure.
Ngo mbure icyo mubwira
Kugira ngo mushime,
Mpamagara abatoya.
Nti : ntabwo mureba
Undi mwana uko agenza!
Muricaye mu nzu,
Aravunika mumurora,
Arakora mukaryama,
Agatura uwe murimo
Umugono muwuhuruza!

Nyina, we yari mu nzu
Uko yakigunze
Agahinda kamwishe.
Arasohoka arareba
Ati : mbese iyi kawa
Yo iturutse ahagana hehe?

Ubwo yabibazaga abizi,
Agira ngo abone uburyo
Bwo kogeza umwana
Watwumviye bwangu.
Mubwirana ubwira
Nti : ngaho muhembe
Uyu murimo ni munini.

Ubwo twihina mu nzu
Duterura akabindi
Dushyira mu kirambi.
Nti : ngaho Maheru
Cyo ngwino uyibanze
Ni wowe tuyikesha.
Ati : ndanze kubanza
Abakuru bakiri aho.

Nti : nta cyo bitwaye
Iyo ari bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.
Kuva kandi uwo munsi
Maheru aba umwana
Uyu wumvira rwose
Wakorora ati : ndaje.

Ntibyashyize kera,
Musabira umukobwa
Barwubaka neza
Babyaranye kabiri.
Imibanire yabo,
Rubanda babizi
Babita mahwane.

Iyo agana mu mahanga
Aba ari imbwa mu zindi
Aho kwicara nk'ubu
Ngo aturane neza
N'abatumye abyiruka.
Ibyifuzo bitatu Insigamigani Bawucira barikuganira ku mahitamo  Umugabo n’umugore b’abakene bari batuye iruhande rw’ishyamba. Umunsi umwe ku kagoroba, itumba rica ibintu, batangira kuganira, bavuga iby’abaturanyi babo bifataga nabi kandi bafite ibintu bitagira ingano. Umugore aza kuvuga ati "Uwankiza sinamera nka bariya!" Umugabo ati "Ni ishyano kubona bene ba bantu bakoraga ibitangaza batakibaho! Ubu simba nisabiye icyo nifuza?"

Mu gihe bakivuga ibyo, babona umugore utagira uko asa atungutse iruhande rwabo, arabasuhuza, arababwira ati "Numvise ibyo mwavugaga, none mumbwire ibyo mwifuza, ariko ntimurenze bitatu, kuko nimubirenza, ntimubona na kimwe." Amaze kubabwira atyo, bayoberwa aho arigitiye.

Batangira kuvuga ibyo bakwiye gusaba. Erega ntibyari byoroshye kubona ibintu bitatu gusa ako kanya, n’ubukene bari bafite! Umugore rero araterura ati "Si njye uhitamo, ariko iyaba nari mfite uburenganzira, hari ibintu bitatu nasaba kandi bifite akamaro koko! Ntacyo mbona cyandutira kuba mwiza, nkaba umukungu kandi nkakiranwa icyubahiro mu birori no mu materaniro y’abakungu." Umugabo aramusubiza ati "Ibyo byose ntacyo bimaze, kuko umuntu ubifite atabura kurwara cyangwa gupfa akiri muto. Ikiruta ni ukugira ubuzima bwiza, imbaraga no kuramba."

Umugore na we ati "Ese kuramba byamarira iki umuntu ari mu butindi? Ahubwo byatuma aba umunyabyago igihe kirekire. Aho uzi kubura icyo urya no guhora mu maganya! Iyaba wa mugore yaduhaye uburenganzira bwo gushaka ibintu birenze bitatu kuko mbona dukeneye byinshi." Umugabo aramubwira ati "Ibyo ni koko, ariko reka twoye guta igihe, dutekereze neza, ejo tuzabe twabonye ibyifuzo bitatu bidufitiye akamaro koko. Reka tube twiyotera dore n’imbeho yaciye ibintu." Ubwo abivuga yenyegeza umuriro wari umaze gucika. Nuko umugore arivugisha ati "Mbega umuriro mwiza, uwampa inyama ngo nyotse kuri aya makara!" Akibivuga atyo, abona intongo y’inyama iraguye. Icyo ga kiba kibaye icyifuzo cya mbere!

Umugabo abonye iyo nyama, umujinya uramwica, abura aho akwirwa, atangira gutonganya umugore we, ati "Mbega umugore w’igisambo! Uko ni ugukunda inyama gusa? Ko duturiye ishyamba, inyama na zo ni ikibuze? Ukuntu wifuje nabi, icyampa ngo iyo ntongo igufate ku zuru!" Umugabo atararangiza kuvuga, babona inyama imase ku zuru ry’umugore. Umugore ararira, agerageza kuyikuraho, ariko biba iby’ubusa.

Umugabo abibonye aribwira ati "Noneho nanjye murushije ubucucu! Mugenzi wanjye ntundenganye; nkurahiye nkomeje ko ntigeze ntekereza kukwifuriza nabi. Nari ndakaye cyane, mbivuga ntazi icyo mvuga! Reka noneho twifuze ubukungu, maze nzakugurire akantu kabengerana uzashyira ku zuru, kajye gahisha iyo nyama." Umugore ati "Mbese ubu nakwihanganira guhorana iri shyano?" Icyampa gusa nkabona iyi nyama inyomotseho!" Akivuga atyo abona ya ntongo iguye hasi, ibyifuzo biba bibaye bitatu.

Umugabo abwira umugore ati "Iri ni isomo koko! Ntidukwiye kugondoza Imana; Yo yaturemye ni Yo izi ibidukwiye." Birira ya nyama kuko mu byifuzo bitatu ari yo bari basigaranye.
Inkoko N’Agaca Umugani muremure Bawuca iyobari kuganira ku ubutwari kwihorera  Kera habayeho Inkoko n’Agaca bikaba inshuti magara. Byabanaga n’izindi nyoni mu mahoro asesuye. Ntan’umwe muri bombi washoboraga kuguruka.
Nuko amapfa aza gutera. Biba ngombwa ko Agaca kajya gushaka amahaho kure cyane. Kagaruka karushye, katagangaye. Gatangira gutekereza niba nta nzira ya bugufi kandi yoroshye kajya kanyuramo.
Ijoro rimwe agaca n’inkoko biza gusinzira umukondorajosi. Bukeye bwaho inkoko igira igitekerezo. Nuko ikusanya amoya yagendaga atakara mu gihe izindi nyoni zabaga zigendagenda. Ibwira agaca iti, “Reka aya moya tuyunge ku yacyu. Wenda byadufasha kujya tugenda mu buryo butworoheye.”
Agaca ni ko konyine kari gafite urushinge mu mudugudu. Bityo ni ko katangiye kunga ya moya ku yako. Nuko gakora amababa abiri, karaguruka kagera mu kirere kure. Inkoko iza gutira rwa rushinge ariko iza kunanirwa itararangiza kudoda. Maze ishyira rwa urushinge ku kabati. Ijya mu gikoni gutegura amafunguro y’abana bayo.
Izindi nyoni zari zabonye agaca kaguruka mu kirere. Nuko zisaba inkoko kuziha rwa rushinge rw’agaca ngo na zo zikorere amababa. Mu kanya gato nazo zitangira kuguruka.
Inyoni zigaruye urushinge zisanga inkoko idahari. Abana b’inkoko bafata rwa rushinge batangira kurukinisha. Bamaze kuruha basiga rwa rushinge mu musenyi barigendera.
Ku gicamunsi, Agaca kaza gutirura rwa rushinge kugira ngo gatunganye amoya yari yahungabanye igihe kagurukaga. Inkoko irushakira ku kabati, mu gikoni, no mu mu mbuga ariko irarubura.
Nuko ibwira agaca iti, “Mbabarira nzakomeze ndushakishe ejo.” Agaca karabyemera. Ariko karayihanangiriza kati, “Nutarubona ejo uzampa umwe mu bana bawe ho ubwishyu.”
Bukeye bwaho agaca karaza. Gasanga inkoko iri kuraha mu musenyi ariko urushinge yarubuze. Nuko agaca kaza kihuta gafata umwe mu bana b’inkoko karamutwara. Kuva icyo gihe, agaca iyo kaje, gasanga inkoko iri kuraha mu musenyi ishakish arwa rushinge.
Inkoko iyo ibonye igicucu cy’amababa y’agaca, iburira abana bayo ivuga iti, “Mujye kwihisha.” Abana bayo na bo bati, “Twakumvise kare. Reka tuyabangire ingata.”

Yariye karungu Insigamigani Bawuca babonye umuntu warakaye yarubiye Umugani baca ngo: "Yariye karungu" cyangwa "Yarumye karungu", wakomotse kuri

Nyirakamagaza n'umugabo we Karungu bo mu Rwampara rwa Kigali, ku ngoma zo hambere.

Bawuca iyo babonye umuntu warakaye yarubiye; ni bwo bavuga ngo: "Nimumubise dore yariye Karungu."

Uwo Karungu yari atuye mu Rwampara rwa Kigali, akaba n'umushumba wa rwoma; wahugiye mu nka gusa. Yabayeho mu gihe cya Mushoranyambo, ari we bita Rugarukiramfizi, wa wundi uvugwaho ubusambo bw'agahebuzo.

Kubera iyo ngeso y'ubusambo, Rugarukiramfizi yamaze kunaniranwa n'abe mu Buganza, atura mu Bwanacyambwe, ahitwaga ku Gasharu; niho yise Mburabuturo. Amaze kuhatura, umugore we abura amavuta yo kurunga, yajya kuyaguza mu baturanyi be, bakamushwishuriza; bakanga kuyamuguriza. Rugarukiramfizi abyumvise, ati "Ino si inturo ni imburabuturo"; izina rifata ubwo.

Biba aho biratinda bukeye arapfa; apfa azize ubusambo bwe. Asiga umugore we Nyirakamugore n'umukobwa we Nyirabishangali, n'umushumba wabo Rwujakararo. Yapfuye ari umutunzi wavugwaga cyane; ariko muri ubwo butunzi bwe ntagire abagaragu kubera ubusambo; ni cyo cyatumye apfa asize umushumba umwe waragiraga amashyo atagira ingano.

Nuko haciyeho iminsi wa mushumba Rwujakararo na we arapfa. Nyirakamugore n'umukobwa we Nyirabishangali, basigara muri izo nka bonyine. Bakaba ari bo bakuranwa kuziragira. Umwe yaba yaragiye nka none, undi agasigara ku rugo. Babikora batyo; ariko bibagora.

Bukeye mu Rwampara hakaba umugabo Karungu, bamubwira ko muka Rugarukiramfizi ashaka umushumba umuragirira inka. Arahaguruka ajya gukeza Nyirakamugore i Mburabuturo; amusaba amata y'ubushumba, dore ko yari umushumba rwoma, Nyirakamugore abyumvise arishima kuko abonye inshungu yo kumugabanyiriza ingorane.

Karungu amaze kubona ubuhake, asubira mu Rwampara kuzana umugore we Nyiraneza (umukobwa w'ineza isa n'umuyange: igisingizo cye cy'ingeso nziza); ariko Karungu uwo ngo yari igisambo gutambutsa Rugarukiramfizi utarushwaga. Yimuka mu Rwampara n'umugore we, basanga Nyirakamugore i Mburabuturo. Abaha inka cumi z'imbyeyi z'intizo. Karungu amaze kuzishyikira aha Nyiraneza itegeko: ati "Ujye unywa amacunda gusa, naho ikivuguto n'inshyushyu bibe ibyanjye" Nyiraneza yemera ubusambo bw'umugabo we, anywa amacunda, ikivuguto n'inshyushyu abiharira Karungu. Bukeye Karungu yongera kumubwira, ati "Dore tumaze kubona amavuta, na yo ntukayakoreho ni ayanjye." Nyiraneza abyemera ariko agononwa.

Bukeye agenderera abandi bakobwa b'i Mburabuturo, bayaga urukobwa; abatekerereza urupfu yapfuye, Abandi baramuseka; bamwe bamwemeza ko azajya arunga bagasangira. Arita mu gutwi arataha. Nimugoroba Karungu acyura inka arinikiza arazikama. Zihumuje ajya mu nzu, umugore aramugaburira; amuhereza indosho na we yenda indi barasangira. Karungu aramureba ntiyamubuza, ariko arya ajiginywa; ku mutima, ati "Nzaguharika!"

Bukeye, Karungu ntiyazuyaza ajya kurambagiza umugore ku Kacyiru; ahasanga umugore w'ikirongore witwaga Nyirakamagaza. Aramusaba, aramuhabwa, aratebutsa barashyingira. Nyirakamagaza ageze kwa Karungu amugabanya inka na Nyiraneza. Amutegeka ko atagomba kurya ku birunge. Bukeye abantu b'i Mburabuturo bamaze kubimenya bati "Uyu si umushumba wa Nyirakamugore, ubanza ari umugabo we wazutse." Nyirakamagaza we yemera amategeko; ariko akajya abirya rwihishwa. Bukeye Karungu arabimenya; ahimba amageza yandi. Abwira Nyirakamagaza ati "Kuva ubu nzajya ndya ibirunge bikonje ni byo bingwa neza!" Guhera ubwo umugore yarangiza kurunga agasanga umugabo mu nka akamusigariraho ngo ashokere. Undi agaca ruhinganyuma akajya kwiba bya birunge akabirya. Umugore yatahuka agakubitwa n'inkuba akayoberwa uwamwibye akumirwa. Karungu yacyura akabura ibirunge akamutonganya, bakarara ku nkeke.

Nuko biba akamenyero, Nyirakamagaza amaze gushoberwa atangira kugenzura umwiba. Bigeze mu mashoka y'inka, atuma umwana, ku mugabo we ngo amubwire ko agiye kureba iwabo bamuhururije ko barwaye (ariko ubwo yaramushukaga). Umwana amaze kubwira se, Karungu ashyira nzira ajya kurya ibirunge by'akamenyero asanganywe. Ageze imuhira asanga umugore yamwihishe. Asumira urwabya rw' ibirunge akoramo araroha. Nyirakamagaza aramubaza, ati "Ubwo uragira ibiki?" Karungu aramwara, aterura urweso rwarimo ibirunge, arucinya umugore rumusandariraho. Nyirakamagaza ararakara ararubira, afata Karungu amushinga amenyo ku mazuru arashingishira, arashikura aracira; amusiga na bya birunge; induru arayidehera Rubanda barahurura, basanga Karungu yacitse amazuru avirirana n'ibirunge byamuhindanyije. Inkwekwe bayivaho bariyamirira, bati "Nyirakamagaza yariye Karungu; yamuriye amazuru amujijije ibirunge yamwibye!"

Kurya karungu = kuruma karungu = Kurakara cyane; kurubira.
Ibyiruka rya Maheru 2  Imivugo Hari umugabo wari umukene, atunzwe no kwikorera imizigo bakamwita umudeyideyi. Umunsi umwe, ari mu nzira yikoreye aza kunanirwa, aratura, maze aricara ngo aruhuke. Uko yakicaye, asinzirirako maze ararota.

Mu nzozi ze, asubira mu by’imibereho ye: ukuntu yakoraga ataruhuka kandi ntagire ikimutunga gihagije. Muri uwo mwanya hagoboka umwana w’umusore, maze aramubwira ati "Numvise amaganya yawe, nsanga ubabaye cyane, none unsabe icyo ushaka cyose."

Umugabo, kubera ubutindi yari afite amusubiza atabanje gutekereza, ati "Nyagasani ndagusaba ngo ikintu nzajya nkoraho cyose kijye gihinduka zahabu." Umusore aramusubiza ati "Nagize ngo uransaba ikintu gifite akamaro; none ni icyo unsabye! Cyakora kuko ari cyo ushaka, ngaho bibe uko ubyifuza." Amaze kuvuga atyo arazimira.

Nuko umugabo ashaka kureba ko ibyo wa musore amaze kumubwira ari byo, afata ingata ngo yikorere umutwaro, ingata ihinduka zahabu. Agiye kureba asanga n’ibyo yari yikoreye byose byahindutse zahabu nsa! Mbega ibyishimo! Umugabo asimbukira hejuru, maze ati "Hahandi he no kuzongera kwirirwa nkora! Kuva ubu nzajya ndya icyo nshaka cyose, nywe inzoga nshatse yose, ariko cyane cyane ubuki. Hehe n’ubutindi kandi! Nzongere kunywa amazi ukundi!"

Hashize akanya, afata impamba yari yitwaje ngo asezere ku butindi. Agifata ikijumba ngo atamire abona gihindutse zahabu. Yitabaza amazi ngo asome, yasoma amazi ntaze, kuko na yo yari yahindutse zahabu. Umugabo biramushobera, niko kuvuga ati "Ndabigenza nte? Umuntu ashobora kubeshwaho n’amabuye? Ko nduzi ndya ngasanga ari amabuye? Nanywa amazi ngasanga ni kwa kundi? Ntabwo nikoreye irya Kabara! Iyaba nari mbonye uwo nihera iyi zahabu yose akanyisubiriza ibijumba n’amazi byanjye nagayaga. Mbaye nka wa wundi ngo wabonye isha itamba agata n’urwo yari yambaye! Nagatangaye data uwo muntu wangiriye impuhwe! Ntiwari umugisha wari rugurumira!"

Nuko akiri muri ibyo, ariko atarabona umusubiza, arakanguka maze asanga yarotaga, ati "Mbega amahirwe; bya bindi byose ni inzozi! Imana irakarama! Sinzongera kurarikira ibyo ntashoboye kubona, ahubwo nzatungwa na duke twanjye."
Maguru na nsibika Inkabyankuru Bawuca bashaka amakabyankuru Mureke mbacire umugani mbabambuze umugano nuzava i Kantarange azasange ubukombe bw'umugani narabumanitse kumuganda w’inzu.
Harabaye ntihakabe harapfuye ntihagapfe hapfuye imbwa n’imbeba hasigaye inka n’ingoma.

Kera habayeho umugabo akitwa Maguru ya Sarwaya akaba umuhigi mu ishyamba rya Manyinya na Maganya. Maguru uwo yahigaga imbogo n’insibika mu ishyamba rya Manyinya na Maganya. Umunsi umwe aza kujya guhiga mu ishyo ry’insibika asanga aho insibika ziryamye maze ayica umurizo. Ni uko insibika zishiduka Maguru yiruka zimwirukaho maze Maguru arazisiga. Ni uko insibika yaciriye umurizo iramubwira iti shahu Maguru nubwo ujyaniye umurizo shahu Maguru we Maguru we Maguru we hee
Unjyaniye umurizo Maguru we
Nzigira inkoni nziza uzantora
Unjyaniye umurizo Maguru we
Nzigira agacuma keza uzanjyana
Unjyaniye umurizo Maguru we
Nzigira umukobwa mwiza uzandongora
Ni uko Maguru arataha abitekerereza nyina, nyina akibyumva ati uramenye mwana wanjye ejo ntuzajye guhiga. Maguru bukeye afata imbwaze arazizirika aragenda no muri rya shyamba rya Manyinya na Maganya. Agezeyo ahura n’agakoni keza we arakareba yibuka amagambo insibika yamubwiye igira iti Maguru we Maguru wehe
Unjyaniye umurizo Maguru we
Nzigira inkoni nziza uzantora
Unjyaniye umurizo Maguru we
Nzigira agacuma keza uzanjyana
Unjyaniye umurizo Maguru we
Nzigira umukobwa mwiza uzandongora
Nuko Maguru arikomereza muri rya shyamba rya Manyinya na Maganya yegeye imbere ahura n’agacuma keza wehe Arakareba yibuka amagambo insibika yamubwiye maguru arikomereza muri rya shyamba Yegeye imbere ahura n’umukobwa mwiza we aramureba yibuka amagambo insibika yamubwiye bimwanga munda. Aramurongora ati ikiba kibe njye nzanywa umuti njye Maguru Yasarwaya. Nuko baragenda bageze mwishyamba rwagati Maguru agiye kubona abona umukobwa ahindutse insibika wehe Maguru aribaza biramuyobera Maguru ashya ubwoba we biramuyobera nuko wamukobwa aramubwira ati sinakubwiye shahu Maguru we Maguru we Maguru wehe
Sinakubwiye Maguru we
Nzigira inkoni nziza uzantora
Sinakubwiye Maguru we
Nzigira agacuma keza uzanjyana
Sinakubwiye Maguru we
Nzigira umukobwa mwiza uzandongora
Nuko Maguru murakokanya nibwo yahise yurira igiti ageze hejuru aca akababi maze aragatuma karagenda no mugatuza kanyina, nyina abibonye ati umwana wanjye wehe nibwo ahise arekura imbwa zose za Maguru ziragenda no muri rya shyamba rya Manyinya na Maganya wehe zifata insibika zose zirazica nuko Maguru aramanuka arataha n’imbwa ze.
Sinjye wahera hahera Maguru n’insibika

BAKAME N'IMPYISI Umugani muremure uri mubwoko bw'umwandiko Umugani ugaragaza ubucuti bwa Bakame barupyisi  ukanagaragaza ishyari rya bakame, uburyarya n'ubugome Ndabona izuba ryaka neza 
Ndabona umwezi usa n'unsura 
Dore ko nkumbuye kugusanga 
Ngo unsanganize ya misango 
Yo ku gasambi kanoze neza 
Unsasira ukeye ngo nsinzire.

Nduzi umwanzi asa n'utsindwa 
Ubanza umwera abyumva neza 
Ko no mu butoya njye ndi umwere 
Kuva n'ubwanwa buhaka ubwana 
Kugeza n'ubu imisatsi yera 
Ntivuruguta ngo mbe Rubebe 
Ngo aho nciye nitwe Maheru 
Ndora iby'abandi kurusha ibyacu 
Ngo akanyoni ndebye ngatere ibuye 
Akana kandoye nkime ingohe 
Aho kugaheka ngo ngahumurize 
Maze nkarohe ibutagira ibambe 
Ngo igihe kirenge ntarabibazwa 
Nk'abidegembyana icyo cyasha 
Kandi icyaha ari karande!

Gira agahenge se Juru ryanjye 
Kuko nk'ibyo ntabihorwa 
Simbishinjwa muri gacaca 
Ntoba n'akondo sinakubaganye 
Ngo bibe impamvu y'ingeso ntindi 
Nti, "ari kure yanjye reka mutoneke",
Mpemuke ndamuke nzabare urw'ejo,
Nk'aho ntazi aho njishe igisabo,
N'imitozo isaga uruhimbi, 
Ngo nte Nyambo njye ku Bigarama, 
Nk'ikigarasha ngaruzwamatako!".

Ibyo no mu nzozi sinkabirote 
Ngo mire umuriro ncire akanyama 
Oya rwose Kanyana kanjye 
Umutima nguhariye siwuharika 
Nk'aho wabuze aho uwubika 
Nk'aho naguhogoje ngenda 
Ntabwo wabuze icyo uwuhonga 
Kandi amahoro ari wowe nyakesha.

Nasanze basasa ku musenyi 
Bose baramya nyirafaranga 
Agakebe ari ko karimo k'umunsi 
Nti, "reka mbiguhe Nsekoyurwera"
Wowe nakunze uruhatse izindi 
Wowe wampaye uruzira inkiko!
Inzira yari yabaye Nyabagendwa 
Indege nta nkomyi mu kirere 
Ngo ishyitse amatako aha mu karere 
Mbona sakabaka zirajagata 
Urusaku zarurushije inyombya, 
Bati, "Yambu!"
Mbaha, "Salama"!

Abo nagaburiye barahunga, 
Mburamo uwanyereka aho arara, 
Ngo ansogongeze ku ko ku ruhimbi, 
Asomaho akubutse itabaro!
Nanjye nti, "sinsabana igihumbi, 
Ntabwo naje mpunga igihombo, 
Imfura y'umwami ntiba umugaragu!".
Bukeye kabiri ngo, "ubwo adataha, 
Abaye Intore aracyaneka!".

Naho ibikumi byabuze senge, 
Ingaramakirambi ni ryo rikwiye, 
Ibishubaziko ryo rirasanzwe, 
Biti, "Ararutaye Imbabazabahizi!".
Nti, "Reka nkiranuke n'ibihinda, 
Maze ngutake barire n'ejo, 
Kuko umutima ubimye icyanzu, 
Nanjye nzabarege icyo cyaha, 
Cyo kwitambika mu rukeye, 
Imana yasezeranyije ishishoje!".

Reka nze mbiguhe karabo kanjye, 
Iri sha ry'ishyanga barenga ayabo, 
Umukoro wundi naba nkuroga!.
Hari ababuze senge ubu bisenga,
Hari abatikoma umuryasenge,
Hariho abayisengera ku cyavu, 
Bagira ngo bayishyingureho ibyaha, 
Hariho abo byihishe burundu, 
Hari n'abambaza iya Bahanda; 
Hari abahonda intozi bikomeye, 
Hari abikirigita ngo batwenge, 
Hari abarota amanywa y'ihangu, 
Hari abo izuba ryihishe cyane, 
Hari abo ubutore bwabuzeho icumbi, 
Bacumbagirana ingobyi y'ibicumuro!

Indege yaraje baravugishwa 
Mbyima icyanzu mbita ku cyavu 
Ngo nkwizihire ingoma ibihumbi 
Wowe unzi intege ndetse n'ingendo 
Kuko ari wowe wangize ingenzi 
Nkaba ndi Ngenga kuva nkikumenya.
Manzi yandinze kuba Ruhabwa 
Ukangira Ruhamwa mu mutima wawe 
Umpa, "COLOMBE" unyongeza, "JOYCE"
Ari bo "MAHORO" n'"UMUNEZERO"
Bituma iyi nganzo nagize intwaro 
Ikugira isonga mu Badasumbwa.

Humura Simbi, 
Urwo rugamba nzarusohoka 
Nze ngusange ntasitara 
Nsa n'intore idasobanya injyana 
Udutaranga murage intimba 
Azahunike ahatava izuba!
Nanyuze ku muranga,
Akunsimira uburanga, 
N'imico itagererwa, 
Ni ko kukugira umuraza;
Ntitwahuye nyakijoro,
Dukubutse urubyiniro,
Kuko ibyo no mu butoya, 
Utabigize intego.

Nagushatse hakeye, 
Nsanga uturuka i Bukeye, 
Sinakurushya na gatoya, 
Ngo nguhige mu butoni, 
Kuko uteta ubikwiye, 
Ubarusha njye ukurata!
Manzi yandinze imanza, 
Wowe Imana yaremye inzirikana, 
Reka ntere ipfa utagutunze, 
Usashyoma akadutaramana, 
Uwo azasaza atarambye, 
Wowe ukiganje ku nteko ,
Y'uyu mutima naguhariye!
Marayika w'inzozi zanjye, 
Mpa irindi joro mene igitero, 
Nze ngutere udutotsi twiza;
Kuko ngukumbuye Juru ryanjye.
Ubukene  Uturingushyo Ese umpoye iki ruhu rwanjye,

Amambere ko twajyanye I Nyabitare,

Watanyuka nkaguteza ikiremo,

Gusaba uwo munganya ububabare,

Ni ugusiga irembo ugaca mu cyanzu

Inzoga ya ngeso yanga ababo,

Aho kuyivumba nzayiva hambavu  !
Ubucuruzi bwa Nshokeyinka 4  Imivugo Uwo abacuruzi bacumbikira ndi incuti
Uwa Rudacokabashyitsi
Mu cyambu cya Mashyiga
Nabaye mushyikirwa w'amagambo!
Amagara aterewe hejuru

Sinasama ayanjye masa
Nk' abadasanzwe ku mugezi:
Rwigerezaho mbimbura ikirari,
Mbabera ikiraro barambuka,
Ndi kumwe na Leyanderi Muhashyi!

Mu makuba ya Gatanga
Natangiriye rusengo rw'icy'atatu!
Nanga ko atanga ibiguzi,
Nagiye i Mugeri na Myasiro
Mu Ishoba rya Gakoma

Nakomeretse imbere
Nkurikiye ruhogo rw'igihumbi
Ndi kumwe na Ruhashya.
Ku musozi w'inzovu
Nanze ko inzara inyicana abagenza

Nabatanze kugura!
Mu Tumarankoni twa Nyagatare
Abategetsi baje ari itimba,
Nitabiriye ko izanjye zikonnye
Nikunda kuziyobora!

Ku Gahabwa ka Nduba
Nitabye induru ndi Indatirwabahizi,
Abagabo b'inda nini bayoboza Leteri!
Ku mugezi wa Kirimbi
Nanze guta akarimbiro

Niringiye umufuka wanjye!
Mu Kirambo cya Nyamasheke
Nasoreye aho ndarana rukungu!
Ku mugobe w'Abashi
Nashobereje abashaka kumpombya!

Nizihiwe no gushorera inkone,
Inka z'Abaganza zigurwa cyamunara!
Rugaju rugaragura ibyahombye
Nayikuye mu gihugu kivuga "mwenu"!
Rukone ruherekeje rukungu ku Murehe

Rukara rukukana ingona;
Rugondo rw'ingarisi;
Ingumba igomba inyana,
Mu Ngarama za Bahimba;
Rusengo rw'umusaza utagisora;

Rushangi rushaka ayo kuriha;
Ruvuzo rw'ibipfupfuru
Mu Gipfundo cya Nyabisiga;
Ruhuma rufayira igihumbi
Mu iguriro rya Kinyari;

Rutare mu ry'i Rutare;
Rutanga rw'i Mutara;
Rugaju twitabye umugobe ;
Rugondo rw'umugabo wasinze ;
Rusine rw'imisare mu Museke wa Rubingo;

Rusengo rwa nyir'umusozi;
Rusa rw'umusenzi utazi kubara;
Rubamba rubaza icy'abiri;
Rubibi rw'ababuze imisoro;
Ku Musasa wa Kirungu ziyoboye;

Kirambo cya Buyaga,
Naraye ngenda na Rugereka;
Mu Rugenge rwa Bushara
Nashubije iy'ishyamba na Rugereka;
Ruvubi zikutse umuvumba;

Ruvuzo rw'inkone mu nka z'Abazirakumesa
Ingumba y'igitare ku mugezi wa Rutonde
Nitabye Makambira;
Ku mana kwa Kaboyi;
Ku manga ya Cyondo;

Cyonyo kwa Bishumba:
Cyerere ngura ruvuzo rwa Bacondo;
Mu Rugarama rwa Kigali
Nkigurura na Mariti;
Mu mikoni ya Tongati

Abo twajyanye bitahiye;
Mu Ishoba kwa Rugwizangoga
Ku mugobe w'igihombo nazihariye amagara,
Nigerera mu rya Kabari;
Kabingo k'i Buberuka naguze impfizi n'umugore,
Umugabo aje aramwirukana!
UMUGANI WA BAKAME, INZOVU, IMPYISI, INJANGWE, INGWE N'IMBWEBWE  Inkuru y'inyamaswa zitandukaye Kera urukwavu rwatumiye inzovu, rutereka inzoga biranywa, maze bigejeje hagati, Bakame ibwira inzovu iti "Haguruka tujye gusimbuka urukiramende."

Biragenda bigera aho urukiramende rwari rushinze; Bakame irarusimbuka; Inzovu irarusimbuka irarunera! Bakame ibwira inzovu iti "Uzi impamvu? Ni ayo mabuno yawe; none inama nakugira, zana nyakebe maze urebe ko utarusimbuka." Inzovu iremera. Bakame imaze kuyakeba, isezerera inzovu irataha.

Haciye iminsi ibiri, inzovu itangira kuribwa iraceceka; hashize ibyumweru bibiri, inzovu imererwa nabi cyane, nuko ituma impyisi kuri Bakame iti "Genda umbwirire Bakame uti 'Amabuno ya Baruzovu yaboze kandi yanze no kumera.'" Impyisi iragenda; igeze kwa Bakame iti "Umwami arantumye ngo amabunobuno ye yanze gushibuka, none yazane, kandi niba wanze ndagukandagira." Agakwavu kati "Wa mugabo we ba woroheje, ushire impumu, kandi enda fungura !" Bakame izana inyama yo ku mabunobuno ya Baruzovu.

Impyisi irarya, irangije kurya ibaza Bakame iti "Uhahira he wa kagabo we? " Bakame iti "Ba uretse ndajya kuhakwereka. Ngwino."

Bigeze ku manga, Bakame ibwira impyisi iti "Jya munsi ya kiriya gihuru, niwumva ikivuga ngo paka-paka, utege inkoro." Impyisi iremera. Ubwa mbere Bakame ihirika akabuye gatoya, impyisi iritaza, ubwa kabiri Bakame yohereza ikibuye kinini, impyisi igiye gufata kiyimena inkoro, ifumbira umunaba, Bakame iraza irikorera ijya kubaga.

Bukeye inzovu iranga iraremba, yohereza injangwe. Bakame iyicura inkumbi. Inzovu yongera koherezayo imbwa, iyica ak’impyisi n’injangwe. Noneho inzovu yohereza ingwe, ingwe igeze yo iravuga iti "Zana amabunobuno ya Baruzovu kandi niba wanze ndagutunga ku rwara." Bakame iti "Mbe wa mugabo we, ko ari gupfa nkaba ndibupfe, waretse nkabanza nkafungura, nawe nkagufungurira, tukabona tukagenda!" Bakame izana akaguru k’imbwa, maze ingwe itamiyeho, itangira kwirigata mu bwanwa, iti "Mbe wa kagabo we wandangiye aho uhahira nanjye nkajyayo ?" Bakame iti "Banza urye." Ingwe irangije kurya biragenda.

Maze ujye munsi ya kiriya gihuru, nanjye ndajya haruguru, niwumva ikiza kivuga 'Duuu!', Uhigame; ariko niwumva ikiza kivuga 'paka-paka' utege inkoro." Ingwe iremera. Biragenda, Bakame iragenda ihirika akabuye gatoya, ingwe iritaza, ubwa kabiri ihirika ikibuye kinini, ingwe iritegereza isanga ari ikibuye, irakizibukira irihwereza.

Bakame ihageze iti "Ahaa! ngo yariye amabunobuno ya Baruzovu, irya aya Barupyisi, irya iya Baruryajangwe na Barubwa, none aya Barugwe ni yo yayinanira?!" Ibanga ingata irikorera; igeze imbere ingwe iyishinga inzara mu mutwe. Bakame iti "Ariko uyu mutwaro umeze ute ?" Iratura, iraruhuka. Irongera irikorera.

Ingwe igeze imbere irongera iyishinga inzara. Bakame iratura isubira mu ngata, irongera ishyira ku mutwe. Yigiye imbere, ingwe iyishinga inzara nanone; Bakame imenya ko ingwe ari nzima.

Bakame iragenda, itararenga umutaru ihura n'indi bakame irayibwira iti "Enda nyakira mwana wa ma!" Indi irayakira. Ikiyigeza ku mutwe, ingwe iyikubita urwara. Bakame yikoreye ibwira nyir'umuzigo iti "Uru ruboho rwawe ni bwoko ki, ko numva rufite amahwa!" Irongera iti "Enda subirana ibyawe." Bakame bene umuzigo irayisubiza iti "Nta mugabo usubira ku cyo yatanze; ijyanire wirire." Imaze kuvuga ityo irigurukira iti "Nyamunsi ntiyapfuye ni ukwisinziriza." Nuko yiruka ubutarora inyuma.

Aho bigereye aho, ingwe irasimbuka yitera hasi ibwira Bakame bari bayikoreye iti "Gashahurwe! Ntubona ko mwene wanyu aguhenze ubwenge?" Nuko iyikubita urwara irayica irayirya. Irangije iribwira iti "Ya mbwa yansize turashyira tubonane." Nuko iriruka isubira kwa Bakame yatumweho na Nzovu. Ihageze irahamagara iti "Yemwe kwa Bakame!" Ibuze uyisubiza iti "Ntikarahagera ka kavuna umuheto. Nuko ingwe yinjira kwa Bakame iricara iti "Karashyira kaze tubonane."

Nuko Bakame iratinda irataha. Igeze imbere y'inzu yayo yumva ifite ubwoba irahamagara iti "Nzu yanjye nzu yanjye!" Imaze akanya yungamo iti "Iyi nzu yanjye ko najyaga nyihamagara ikanyitaba, ubu noneho yabaye ite!" Yongeye guhamagara ubwa gatatu, ingwe irayitaba. Bakame iyumvise iti "Kagwe uwa busa! Inzu yitabye ryari?"

Nguko uko Bakame yarushije amayeri izo nyamaswa zose. Yariye inzovu n’inturo n’intare kandi yikura mu nzara z'ingwe ku mayeri.

Si jye wahera hahera inzovu yemeye kubagwa ngo irashaka kumenya gusimbuka urukiramende.
Yanyoye nzobya Insigamigani Bawuca babonye umuntu wanyoye agasinda cyane, bimwe bavuga ngo: "Yabaye Sabizeze" Rwesamasarabwayi
Inkungu zivuna amasaka,
Rwa Semakangaza;
Inyana y'inkuku rwose.
Ireshya n'aha ngaha;

Yahubirana na Ntuza,
Ikenda kumujugunya he,
N'umujugujugu wayo.
Mukujogora Mwente,
Yaje ku kiburabuzo,

Umunsi ugeze hariya :
Imwanuza iry'igicuncu,
Bakubiriye ryari,
Hejuru mu gihanga :
Atemba mu giharabuge.

Imaze kumuca ikirenge,
Ireba intebo yabo,
Igerekeranya n'intemeri.
Ni bwo zishinze intego;
Izirushije ku ntembe,

Isabagirana intonga:
Yigira mu ntoryi,
Ivuga ko irengera
Ingabo ya Sekaryongo!
Mbaze umubyeyi ikiruta imbyeyi  Imivugo Mbaze umubyeyi ikiruta imbyeyi
Mubaze igituma adashira intimba
Kandi yarategewe agatimba
Akitakumbana n'abatambyi
Ngafata umwanya nkanamutaka

N'abe bose bamushagaye
Mu mishayayo n'imihamirizo.

Mbaze umubyeyi ikiruta imbyeyi
Mubaze impamvu adakoma yombi
Akavuza impundu nta mpuhwe mu nda
Akarera asumbwa na nyina w'undi.

Mbaze umubyeyi ikiruta imbyeyi
Mubaze impamvu aragira zona
Mukome akamo azihe injishi
Mubaze impamvu aseka ajijisha
Nk'uhishe mu nda ishavu rishaje
Boshye ushaka gushira azimura
Agasaza asize iribi imusozi.

Nguhe iki ukunda amahoro ahinde
Ngo ubibe imbuto itarimo nkongwa
Kandi uhunike ahataba imungu
Isuka y'impuha uyime umubyizi
Uragire abawe utavangura
Maze iyi nganzo nyihake umwezi
Mbone ngutake utagira umwera
Nguhunde imivugo itavuguruzwa?

Ni iki kiruta ubushyo bw'Inyambo
Ndetse na Gitare naguterekeye
Bihogo ubwayo yaje n'ibyansi
Nguha amagaju arenga amagana
Nguha iz'imisengo ndanagusenga
Ukabaya gusonza uranansonga
Umbuza kugera no ku isonga
Bucya usizora uranansenya.

Nzane se akanyana gato muri izo
Ndagiye hirya kakirya ivata
Ko uragashima kuruta izindi
Ko n'ubugondo utabukunze?
Cyangwa nziture Bangaheza
Niba ikubuza guta ibiheko
Ndavuga impfizi yo kuzishorera?

Mbese Sine ntiyagusekeye
Iri n'izihaka ndetse n'izikamwa
Yaje iherekejwe n'ibisabo
Ngo amata agwire bibe karande
Ni kuki utanyifurije kuramba
Nk'aho wakamye zitangishira?

Mbe ko zishira nguhe ibiziriko
N'isaso yazo ubone ususuruke
Hato utaziroha mu rusuma
Ugasiga imitima isobetse amaganya?

Nguhe se Inkungu urashira intimba
Hari icyo izahuraho ubukungu
Ngo ugire urwuri rwo kuziragira
N'abashumba bo kuzicunga
Bo uzababonera Indabukirano
Zireke kona nta we uzikoma
Ntizice imbusane inzira y'ishora
Kandi zigane imbuga isukuye
Zanashituweho ibirondwe? 

Ko nasobanuje undi mubyeyi
Ndavuga data w' ingeso nziza
Wantumye atandoha na gatoya
Ngo nziguture zigutaramire
Igituma iwawe nta ngororano
Ni uko wabuze ingoro izikwiye? 

Reka muhe karame uwo mubyeyi
Yari yampaye ubwe bushishozi
Yasomye kera mu 'Nderabarezi'
Ati, "urushako si umushongi"
Ibyo ndabyanga ngo ampishe byinshi

Nsimbagurika ngana i Gikondo
Nsanga iwawe batoba akondo
Mbona uburanga mbuha urukundo
Ntazi ko bugicira urukondo
Nanjye ngo buzibuka iyo neza
Tubone kwivuna urya mubyeyi.

Bumaze gutamira ku biza
Buti, "mfite data ukeneye izikamwa".

Mba mfashe inoti n'iz'imisago
Zigura ingweba zikamwa menshi
Za kijyambere z'ibuzungu
Ndazigutura intugu ziraruha
Nazo uraziheba umbuza gutura
Inzigo uranga uyigira ndende
Ifata mu nda ihagira indaro.

I Kawangwari ni ho nabanje
ARAP MOYI ari we uhatwara
Narahatanze ay' amadolari
N'amahero yo kuguhonga.

Muri Yuganda kwa MUSEVENI
Mukono na Kampala kapitali
Aho nahatanze magana urwiri
Ngo udahonda intozi ukabura isheja
Umaze kugwiza uti, "kare Sebo".

Mbe mubyeyi nguhe iki kindi
Ngo ugane irembo udaca amarenga
Ukamirwe imbyeyi ubagare ahera
Usome ayera ucire amahoro
Maze amahano tuyahe inkota
Kandi uncungure utancuza
Ngo ucinye akadiho ubona bicika?

Ko naguhaye imirima n'ababibyi
Bazi imirimo igenerwa amasuka
Ngo ubone ugwize umusaruro
W'imbuto yera amasaka meza
Wabuze imivure itagira imivumo
Ngo uhishe inturire untumire ntarame?

Insina wenga sinayivumbye
Nta mutsama wo kunywa abatoni
Nta n'inkangaza y'abahanzi
Nta busetura bw'intwari
Nta kagage aka k'abahetsi
Nta gasururu k'abasya urukoma
Kereka inzika ibuza amasano.

Ko nakubonye irya mu kabande
Nkikubakuba nkaguha akaboko
Ngo ugere ku isonga iyo mu mpinga
Ni gute utangiriye akabanga
Nararushye akuya ngo uhashyikire
Aho guhorahoza nk'umuhuza
Ugahatana untobera amazi?

Mbese nzagushyire mu mutaka
Niba ubutaka  bugukirigita
Maze ngutambagize ikirere
Bwo uzagaruka usubiye ku isi
Umenye gusaza utanduranyije
Maze untaramire utantamaza?

Cyo reka kwisama nk'incike
Maze utuze nkurage incuke
Ucire umutima utera imbusane
Imbuto idutanya uyime ibigega.
Inkuba n'igikeri  Imigani Nkuba yibereye aho agatura mu ijuru, Gikeri akaba mu nsi. Gikeri yagenda akagenda asimbuka. Nkuba akibera hejuru agakubita hirya no hino.
Umunsi umwe aza gukubita ajya hasi, asanga Gikeri yarubatse, arasakara, afite urugo rukomeye. Nkuba abaza Gikeri ati, "ese Gikeri, ko wubatse utya, wowe usakaza iki, ubwatsi ubukura he? Ubutemesha iki?"
Gikeri ati, "mfite umuhoro wanjye ngomba gusakara inzu yanjye simvirwe." Nkuba ati, "nanjye rero ndi umukene, untize uwo muhoro wawe nitemere ubwatsi njyane ku ijuru, njye kwisakarira inzu. Umugore n'abana ntibagira aho bicara."
Cyakora Gikeri abyumva vuba, abaza Nkuba ati, "ese Nkuba ndaguha umuhoro wanjye nzawushyikirizwe n'iki, ko ureba ntagira amaguru?." Nkuba ati, "nzawuzana vuba." Gikeri ahereza Nkuba umuhoro, aragenda atema ubwatsi.

Ariko ubwo Nkuba yatemaga ubwatsi, Gikeri yaribwiraga ati, "ndabizi, Nkuba ni umuntu ugira amahane, kandi ntazongera kugera ino ubwo ashyikiriye umuhoro wanjye." Gikeri aranyaruka yigira mu kiba cy'ubwatsi. Nkuba akubita ubwatsi abugeza mu ijuru, abutura ku kibero cy'inzu iwe.
Umugore ati, "ese noneho ubu bwatsi ubukuye he?" Undi ati, "wa mugore we ceceka. Ibintu mbonye ntibigira uko bisa. Nahuye n'umugabo Gikeri ampereza uyu muhoro, ariko nzarebe aka Gikeri na Nkuba. Ntabwo rwose uyu muhoro nzawumusubiza.
Reka njye nitemera ubwatsi, nisakarize inzu, ntabwo Gikeri azagera ino". Umugore ati, "uzaba umuhemukiye cyane." Undi ati, "reka da, Ntabwo namuhemukira." Nkuba akajya aca ubwatsi, arasakara, amererwa neza.

Gikeri aranyaruka yitura mu kibero cy'inzu, noneho Nkuba akibwira ngo ntabwo ibyo avuga Gikeri abyumva. Gikeri yibera ahongaho, iminsi munani basezeranye igeze, Gikeri aranyaruka ajya mu irembo kwa Nkuba. Arakorora. Yemwe abo kwa Nkuba?
Nkuba ati, "yee! Nimwumve abo bantu!" Ati, "sinzi umpamagaye." Gikeri arakorora. "Erega ni jye Gikeri. Umuhoro wanjye warawutindanye, none nari nje kuwureba."

Undi ati, "koko iminsi ibaye miremire. Ariko utahe usubire imuhira, nanone iminsi ni umunani, uwa cyenda, nkakuzanira umuhoro wawe." Gikeri yisubirira mu kibero cy'inzu. Nkuba yibera aho. Atarisha ibitoki birashya, barenga.
Inzoga imaze gushya, abwira umugaragu we ati, "genda ujye guca ibihunda, uzane n'urutete utekere inzoga tugende, nshyire Gikeri umuhorowe ataziyahura." Ubwo Gikeri aramwumva. Umugaragu aragenda azana ibihunda n'urutete araza atekera inzoga. 
Uko atekera Gikeri yiterera muri rwa rutete. Noneho umugaragu arikorera, Nkuba arakubita, umugaragu na shebuja bitura ku isi.

Umugaragu aragenda atura inzoga mu nzu. Gikeri ava muri rwa rutete ajya ku buriri. Umugaragu asubira ku irembo asanga shebuja. Shebuja ati, "ese wahamagaye?" Umugaragu ati, "nahamagaye databuja, ariko nta muntu wanyitabye."
Ngo agere ku irembo arongera arahamagara ati, "yemwe kwa Gikeri?" Gikeri ati, "yee! Arakorora. Nta muntu umpamagave?" Bati, "arahamagaye. Ni Nkuba waje kugutarurira umuhoro." Gikeri abyuka vuba vuba, ati, "ni uko, ni uko. Ibitotsi ni umwana w'undi ga! Nari nsinziriye".

Aherako arabyuka, ajya mu kirambi. Arakorora. "Mbega mwanzaniye inzoga?" Bati, "twakuzaniye inzoga y'ishimwe kandi twakuzaniye n'umuhoro wawe." Banywa inzoga. Barangije bamubwira imisango yayo. Birangiye Nkuba n'umugaragu we bisubirira mu ijuru, Gikeri asigara iwe n'umuhoro we.

Si jye wahera hahera Nkuba na Gikeri.
Ndwaye Sida  Imivugo Iyo mvuka kera ntibyari kunkera
Nari gutabwa sinitera urubwa
Nanga kurasa no kuvusha amaraso
Kubona abantu bapfa kandi ntacyo bapfa
Birandenga rikarinda rirenga.

Iyo bambwira kwambara ngo njye mu ntambara
Nari kwirwaza aho kujya kurwana
Bakanca cyangwa ngacibwa
Nkemera nkangana n'abo tungana
Kuko kwica n'ikinyabwoya bintera ubwoba.

Urazi kwambuka uruzi utera uwo utazi
Yari kuba umugenzi iyo adatura hakurya y'amazi
Ukamugota ukamuhotora ukamusogota ukamusonga
Maze yamisha bakagushima
Nta n'inzigo yo ku nzira jye nari kubizira.

Ku rugamba mwumva ntibanahamba
Ingogo zirigarika zigaharirwa inkongoro
Inkota ntiziga n'inkomere
Hagakuzwa inkotanyi n'inkubiri
Zirusha gukubitana inkubito uwo bita umubishi.

Iryo cumu bacumita mu gihumbi
Imihini imihoro imiheto izo nyanzi z'amahoro
Simbyitwaza sinshaka kuba intwari
N'abafite ayo matwara sinshaka ko bantwara
Nzemera nsunzugurwe aho kumena indurwe.
Nyamubuza ababisha kwishima  Ibyivugo Inkerarugendo ya rugina,
Ndi umugenza w'igihame,
Nabyirutse nihakana igihombo!
Mu gihugu cy'abambaye imbindo
Nabimbuye gusorera inzira!

Mu nzandiko z'ibitegetswe
Nakurikije regerema!
Mu rupango kwa Mariti
Nungutse ibihumbi bitatu,
Ab'ingurube bazikurura mu migozi!

Mu isoko ry'i Gitarama
Natumburukanye ipatanti,
Abatagira icyete
Icyambu cyo guhita cyabagumiye!
Mu mategeko y'Abakuru

Nakurikije uko Leta ishaka!
Mbona mporana umuruho
Ntibyambujije amanota,
Nashoboye kuba uwa kabiri
Mu kizame kwa Muganga;

Ab'amakenga bacyohereza intumwa
Sinatinya nigirayo!
Inka ya Kanyamashokoro 1  Inka Mugabo ubwiriza inkuku umutima
Wa Rwisumbukuruzanyambo,
Inyamibwa mu nzu ya Rutajorwa,
Itarangaza intango y'ivure,
Ntibe mu nka ziheza hanze.

Ndavuga iyiriza ku ruhimbi,
Ikaba urusizi ruzira inshushyu!
Murerabana wa Rwambarangwe,
Izi no gutetura, si nkamirande:
Igira ibibindi bikaba amagana,

Ntubikeke ko ari iby'imwe!
Icya rushengura kirashikamye!
Hariho n' icy' imikondo utaterura,
Nyirabyo ntarushya ngo arasegenya!
Ukomye umutemeri ugashyiraho ingohe,

Ukamenya Ikunge ziri ku buriri!
Hari n'icyirirwa ku nteko,
Umugabo akunda gukorakoraho,
Intonganya zikaba nke ku mutima,
Hari n'icyitwa Semaryoha,

Ari cyo kivura ibishyimbo itara,
Hakaba n'icyogeye cy'imbonera,
Kibuza inkori gusharira!
Igira n'icyo umutindi yifuza,
Ngo ni cyo cyamurengereza icyi,

Igira n'icyarahiye kwicara ubusa,
N'ubu kironsa undi munoga!
Hariho n'icyo barindira umucanyi kwatsa,
Ngo kidashongera ku kagege.
Igira n'icyinigiri cy'ibitugu,

Gicambwa ngo gutegura inzu!
N'icyo bakubitiye ibimuri by'impu,
N'icyo bakotorera indushyi zabo.
Hari n'ikindi impagamabondo,
Bacumiraho imburuburu,

Ukamenya ari agaheto babanze!
Igira n'ubundi buryo mutazi,
Butereka intebe imbere y' uwaka!
Imyitirire y'amazina y'inka  Inka Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.
Urucantege  Imivugo, Urukundo Narakurabutswe ngira amaraburira
Niyamiriye mbura amagambo
Nkwitegereje ndanezerwa
Mbonye uko uteye umutima utera bwangu
Nguhanga imboni nkunda iyaguhanze
Ndoye urwo ruhanga rwuje uburanga
Nkora inanga mu mirya ndacuranga
Maze nguhimba mpimbawe.

Nasanze uri ishashi ishashagirana
Nshishikarira kugushima
Nshimishwa n'uko uri umushibuka
Nabonye ayo matako atabuwe n'umutako
Ibibero biberewe n'amaribori
Nkebutse mu ntege intege ziracika
Nkomeje kureba mfatwa n'ikome
Umuriro uhinda umubiri wose.

Nagukunze inseko iserutse
Nkurebye ingohe ntizagoheka
Duhuje amaso ndasamara
Nsanga igituza kintengatenga
Mbonye akazindaro ngira muzunga
Maze nifuza kukugwa mu byano
Imbavu zimbabaza imbariro
Imbabazi zimbuza imbaraga.

Nabonye icyo kimero sinamenya uko merewe
Utambutse mbona urarambutse
Ukebutse nsanga uhebuje
Wongeye guseka riraseseka
Uyateretse nti ndaretse
Inkongi inkongeza ibikombe
Nti uwampa ngo ngusegure inkokora
Inkoko zibike nkubikiriye.
Amarangamutima  Imivugo Umunsi umwe Bakame yasanze umugabo w'umunyabwenge mu ishyamba iramubwira iti, "ubwenge bwawe butuma utegeka iri shyamba n'ibirituye, none reka ngire icyo nkwisabira."
Uwo mugabo abaza Bakame ati, "urifuza iki?" Na yo iti, "ndagusaba ko unyongerera ubwenge kugira ngo mburushe izindi nyamaswa zose."
Umugabo amaze gutekereza arayisubiza ati, "enda iki giseke uzanyuzurizemo inyoni, iki cyansi uzanyuzurizemo amata y'imbogo, uzanzanire n'inzoka ireshya n'iyi nkoni. Nubibona, uzaze nkongerere ubwenge."

Bakame ibatura ibyo bintu uwo mugabo yari ayihaye, ijya ku mugezi aho inyamaswa zose zikoranira zishotse. Amashoka ageze, inyoni ziza ziririmba umusubizo, maze Bakame isohoka aho yari yikinze, irivugisha iti, "ashwi da! Ntibishoboka kuzura aha! Yarambeshye!"
Inyoni zibyumvise ziti, "Bakame uravuga uduki?" Bakame iti, "hari uwambeshye ngo mushobora kujya muri iki giseke mukacyuzura; ariko jye ndabona bidashoboka."
Inyoni ziti, "genda Bakame uri umunyamashyengo! Reka tukwereke!" Iya mbere irinjira, iya kabiri yicokamo, iya gatatu itaho, bityo bityo kugeza igihe igiseke cyuzuriye. Nuko Bakame ikubitaho umutemeri, irarumya, ihisha igiseke iruhande rw'umugezi, irinumira.

Muri ako kanya, imbogo na yo irashoka. Bakame iyibonye iti, "yoo! Yewe ga Baka! Mbega ngo abantu barakubeshya! Ibi bishoboka bite? Nabyemera nte?" Imbogo irayisubiza iti, "uravuga uduki Baka?"
Bakame iti, "ndeka ntibishoboka!" Imbogo iti, "ese ni ibiki?" Bakame iti, "nateze n'umuntu anyemeza ko ushobora kuzuza iki cyansi amata da! Ariko jye mbona ko bidashoboka."
Imbogo iti, "ishyengo ryawe ndarizi!" Bakame izunguza umutwe iti, "ntibishoboka rwose!" Imbogo iti, "reka nkwereke." 

Nuko igira itya ihagarara hejuru y'icyansi, yivuruganyirizamo mu kanya kiba kiruzuye. Bakame iti, "uransinze koko!" Iherako iterura icyansi igishyira iruhande rwa cya giseke cyuzuye inyoni.

Bidatinze inzoka iba irashotse. Bakame iyibonye itangira kwiteresha intambwe kuri ya nkoni, imwe, ebyiri, eshatu... Iti, "ndiruhiriza ubusa, ntibishoboka!" Inzoka irahagarara, ibaza Bakame iti, "bite Baka?"
Na yo iti, "reka numiwe! Umuntu yambwiye ko ushobora kureshya n'iyi nkoni kandi nsanzwe nkuziho ubugufi." Inzoka ikubita agatwenge! Iti, "ibyo na byo!" Iherako yirambika iruhande rwa ya nkoni.

Bakame ntiyazuyaza ihita iyihambiraho. Nuko ifata ibyo yatumwe byose irikorera no kwa wa muntu. Abibonye arumirwa! Amaze kwiyumvira, abwira Bakame ati, "nkongereye ubwenge ku bwo ufite naba ndi igicucu! Gumana ubwo ufite burahagije."
Nuko Bakame ibonye ko hariho izindi nyaryenge ziyirusha, yikubura ishengurwa n'ishavu ry'uko yagokeye ubusa.
Intwari Yakoze Ibara  Inkuru ngufi Bawuca barikuvuga ku mibanire Kera intare yabwaguriye mu ishyamba, irangije ibyana ibisasira mu isenga, ikajya ibigaburirira aho. Muzi rero ko intare irya byinshi, ndetse n'ibyana byayo bivuka bizi kurya cyane. Ni yo mpamvu iyo ntare yagombaga kwica inyamaswa nyinshi, kugira ngo ibone ibiyihaza yo n'ibyana byayo. 
Umunsi umwe isigira ibyana byayo ibyo biri burye, ijya guhiga maze itinda kugaruka. Urukwavu rwihitiraga, ruza kubona ibyo byana by'intare maze rurabibwira ruti, "muraho bavandimwe? Bambwiye ko mwasigaye mwenyine kandi murwaye niyo mpamvu nje hano, kugira ngo mbakorere ibyo mwifuza."

Ibyana birarusubiza bitangara biti, "bishoboka bite ko waba uva inda imwe na twe?" Urukwavu ruti, "Yoo! Se ubwo ntimwari muzi ko ndi mukuru wanyu? Ariko ntibitangaje, muracyari bato cyane!" Rurakomeza ruti, "ibyo mbabwira ni ukuli, ndi mukuru wanyu rwose." 
Rumaze kuvuga ayo magambo, rutangira kubiguyaguya rugeza igihe ruza kubisanga muri ya senga byabagamo. Rumaze kugeramo, rurabibwira ruti, "ubu rero, ngiye kubashakira ibyo murya, mutaza kwicwa n'inzara." Nuko rugira inyama rushyira ku ziko, ruracanira.
Zimaze gushya, aho kwarura ngo ruhe bya byana, rwarura rwirira, ibyana byasamye gusa, ntirwagira icyo rusigaza. Intare iza kuza ivuye guhiga, maze ihamagara ibyana byayo, ngo irebe uko bimeze. Biyigeze imbere isanga byashonje cyane maze irabibaza iti, "ko nabasigiye ibiryo, none nkaba mbona mushonje cyane byagenze bite?" Ibyana bivugira icyarimwe biti, "ni urukwavu rwaje rurabyirira! 
Burya wamaze kugenda ruraza rutubwira ko ruva inda imwe na twe, turwereka ibyo rudutekera, bihiye ruririra. 

Intare ihindukirana agakwavu aha kari kabunze muri ya senga, maze ikabwirana umujinya mwinshi isa n'ikarora rwose (sinzi icyari cyayibwiye ko kihishe hafi aho mu muheno) iti, "niko wa kagome we, urabona ngo uranyamburira abana ibiryo, ukabyirira? Ntubona ko wabishije inzara? Sohoka muri uwo mwobo; nudasohoka kandi ndakwereka, Sohoka se bitaraba nabi."
Agakwavu rero aho kari gashya ubwoba kati, "nimumfashe aya macumu yanjye muyanshyirire hanze mbone uko nsohoka." (Naho amacumu yari amatwi y'agakwavu.) Intare yarayajugunye, kajyana na yo kabandagara hirya iyo gahaguruka kanduruka. Nuko intare ibonye ko urukwavu rutongeye gukoma kandi rukaba rutasohotse, ibaza ibyana byayo iti, "rwa rukwavu rurigitiye he?"
Ibyana biyisubiriza icyarimwe, biseka biti, "ntureba hiryaaa. . . ruragenda rutaruka." Intare irurabutswe, irarubwira iti, "genda shahu wampenze ubwenge kare! Nta n'ubwo nirirwa ngukurikirana, uri inyaryenge koko!"

Nuko urukwavu ruhikura rutyo.
Bwenge buke  Imigani Kera habayeho umugabo ahagurukana n'umwana we barongoye indogobe yabo bajya kuyigurisha. Mu nzira bagenda, baca ku bakobwa bavomaga, babaha urw'amenyo, bati, "mbega bano bagabo, indogobe ibari imbere iridegembya, banze kuyijyaho ngo ibaheke!" Nyamugabo abyumvise, agira umuhungu arayimwuriza iramuheka. Bisunitse, baca ku bakambwe bicaye ku nzira. Umukambwe umwe aravuga ati, "dore iryavuzwe riratashye, nta musore ucyubaha umukambwe! Reka nawe umusore yihekewe n'indogobe, naho ingirwa se arahata inzira ibirenge."

Nyamugabo aritaye mu gutwi umwana ayimuhubuzaho, ayicaraho, barabushogoshera. Nyuma bongera guhura n'abandi bantu, baramubwira bati, "shyuuu...! Cyo mubyeyi gito! Usiga umwana wawe kandi uruzi ananiwe asigaye agenza inyuma y'ibirenge, atabasha gutera intambwe nk'indogobe yawe?" Nyamugabo ntiyumvise atyo, yuriza umuhungu we, amwicaza inyuma ye ku ndogobe. Bagiye gusingira umusozi baganagaho, bahura n'umuntu arababaza ati, "ese iyo ndogobe ni iyanyu?" Bati, "ni iyacu." Na we ati, "jye nagira ngo ni inyibano! Irapfuye rero ntigishobora kubaheka mwembi. Hasigaye aho kuyiheka ari mwe!"

Nyamugabo ati, "reka tugerageze." Bayiboha amaboko n'amaguru, bayita ku maboko baraheka. Ngo bagere ku mugezi, abo bahasanze inkwenene bayivaho, barakokereza babaseka. Indogobe uko yakumvise urusaku, ishya ubwoba irashya imigeri, ihubuka mu maboko, no mu mugezi ngo, "dumbuli!" Imira nkeri, irahwera.

Nyamugabo n'umuhungu we basubira imuhira bimyiza imoso, bagenda babwirana bati, "twishinze ibyo abantu bagumya kutubwira, none dore itungo ryacu rirabizize. Twabaye ba bwengebuke!"
Isha n'inzovu  Imigani, Abana Umunsi umwe isha yaganiraga n'izindi nyamaswa, nuko iza kuzibwira, iti, "aho mwari muzi ko naguze ya nzovu nini muzi, none ikaba inkorera?" Impongo yumvise ayo magambo iratangara cyane, iti, "ni uko uvuze? Sigaho kutubeshya! Ndetse ejo kare tuzayibariza!"
Ntibyatinze mu museso wa kare, impongo irazinduka no kwa Nzovu iti, "ejo isha yatubwiye ko yakuguze, ngo none urayikorera, biradutangaza cyane. Twari tuzi ko inyamaswa twese tugomba kukubaha no kugutinya, none ni ibyo?
Ikibabaje kandi yabivuze hari amasatura, ingurube, ibinyogote n'izindi nyamaswa ziciye bugufi." Inzovu yumvise ayo magambo birayitangaza, irarakara, bituma yiyemeza kubaza isha icyayiteye kuvuga ayo magambo ateye isoni. Irahurura na yo.
Isha ikirabukwa inzovu itangira kwirwaza. Iraniha cyane, ivuga nk'iyarembye. Iti, "ikirenge we! Imbavu we! Umutwe we! Ayi data we!" Ubwo niko yigaragura hasi. Inzovu ibonye isha imerewe nabi igira impuhwe, ariko ntibyayibuza kuyibaza icyatumye itinyuka kuyisebya mu ruhame rw'izindi nyamaswa.
Iti, "niko sha ngo waranguze ungira umugaragu wawe? Ngaho se nikavuge!" Isha irasubiza iti, "Nyagasani ni nde wanteranyije atya?" Inzovu irayisubiza iti, "inyamaswa mwari kumwe ejo ni zo zabimbwiye kandi urazibuka."
Nuko isha irayibwira iti, "dore uko meze ubu nararembye, kandi maze iminsi ntaho njya. Ibyo se si ibikwereka ko ari abanzi bashaka kunteranya na we? Nkurahire, sinigeze nabirota mu nzozi!" Inzovu yumva igize impuhwe, ariko ntiyashirwa. Iti, "ngwino nguheke tujyane kubaza impongo, na yo mwari hamwe ejo, menye uvuga ukuri."
Inzovu irayiheka.

Mu nzira byahura n'izindi nyamaswa, isha ikagamika, kugira ngo izereke ko ihatse inzovu. Inyamaswa zibibonye ziti, "ni koko isha yahatse inzovu, dore irayihetse!" Inyamaswa yahura n'indi ikabiyitekerereza, maze iyo nkuru ikwira hose.
Inyamaswa zirashika na zo ngo zihere amaso, zishire amatsiko. Inzovu ikomeza urugendo ihetse ya sha, bitaragera aho impongo ituye isha yibaza uko iri buhindure ibyo yavugiye ku mugaragaro. Isanze bitaza gushoboka yigira inama yo gucika.
Uko yakicaye ku mugongo w'inzovu iritunatuna irazimiza igwa mu ishyamba irihisha. Inzovu ntiyamenya ibyabaye, ikomeza kugenda. Igeze aho impongo iri, ngo yururutse umurwayi, isanga yagiye nk'ejo.
Irumirwa kandi ikorwa n'isoni, kuko nta nyamaswa n'imwe yali isigaye itaramenya iyo nkuru.
Isha yari yayirushije ubwenge.

"Ubugabo si ubutumbi."
Mwogo  Imivugo Mwogo si yo kwoga
Uwo mwonga uhorana umwaga
Kwonona irabishima
Gushimuta yabigize ishingiro
Ishavu irishira ishenguye
Icyanga ikigira hari n'icyoko
Icyambu ikacyaha
Amashashi ntayishoka
Ihorana ishoka n'umushiha
Imivu ivuduka irimo indurwe
Y'Ubufundi n'Ubunyambiriri
Y'ababyeyi bakiri ku kiriri
Yatumye ikambakamba ibikombe
Ubukombe bw'intare iravogera
Irivuga iravovota
Hirya no hino ari imiborogo
Iricugusa ikicunda
Yakwicuma ikarasa amacumu
Maze ikaboga indubaruba.
Icyivugo cy'intwali  Imivugo Ndi Rukamatamushogoro rwa Ntamushobora iyo iwacu bataseye sinseka.
Indyoheshabirayi - Umuvugo 7  Imivugo Igeze i Kigali mu birori irabitegurirwa: Umwami n'Abatware bayikikiriza ku meza hamwe na Bwana Rezida.
 
Mugabo wo mu mbira z'i Buzungu 
Wa rwitahira mu Bahinde, 
Ingurube iryoha kurusha byose, 
Iya rwinopforwa karindwi, 
Nkunze intamati y'inyama itoshye,

Iya rwikundwaho n'Abazungu 
Ahari mu nda igira sukari! 
Abanyankweto yarabararuye; 
Barayikunda byabashabije! 
Abatanirije bayirya ubwoya:
 
Amagufwa yayo ntibayatanga, 
Barayajundika iyo bagenda; 
Amatama yabo ni aho aturuka. 
Ije kuba icyaduka i Nyarugenge, 
Abakuru bose barayishima.
 
Ijyanwa mu nzu bimara umwanya, 
Ntiyanasohoka bimara umunsi; 
Ibyuma by'inkota z'indayi, 
Bihava byambaye umwisheke! 
Abakozi baho ukwo nabarabutswe,
 
Umwura batobye wari mwinshi! 
Ngo bucye ibirori birasakabaka, 
Birasamaza biba urugera! 
Abakuru bose ukwo nababonye, 
Babyizihiza bari nk'abandi:
 
Umutima wabo ukaba ku kantu! 
Isaha yegereje amashoka, 
Ba Madamu batuma umuntu: 
Aje arabarembuza baragenda, 
Ayo mazu meza barayataha!

Barahonongera mu bibanda, 
Ibyo bifafari barabifunga! 
Nuko Rwitsibagura araza,  
Acira ifudika ari ku muryango, 
Uko yagatashye iryo juru ryabo
 
Arabukwa ameza aho adendeje: 
Yumva yirukwa mu birenge, 
Umutima usaba ubugwa-neza 
Umuhogo wuzuramo urugwiro 
Inzoka yo mu nda isamuza umwuka,

Igira ngo jorororo mu ibondo 
Yumva ahongobotsemo ibintu, 
Agira ubukirigitwa umunwa wose, 
Azana udutwenge aramwenyura, 
Abwira abandi ati: "Karabaye!"
 
Naho ubwo Rwampungu aratamba! 
Abona isahanu ahingukiyeho, 
Arayivumerera uko bisanzwe 
Ajya kuyihobera baramubuza: 
Barazigaziga ararorera!
 
Ahaguma akanya ariruhutsa! 
Amatsiko amweguye arora ahandi: 
Abona isahani ipfukuye neza, 
Ifite urugara nk'urw'intango! 
Umufa uyicagase arawureba,
 
Abona wahindutse urunyenyeri! 
Asiga iye ya mbere aza awusanga! 
Birasa ati: "Uba uroga Umwami! 
Nta bwo ureba ko iyo sahani, 
Ari iy'umuntu wo mu kizungu,
 
Wize kera kuba umusirimu? 
Nta bwo wamenya kuyikaya 
Ngo uyumvishe ko wayishegeshe 
Yireke nyende jyewe ubizi 
Wekudondoza iyo mihore!"
 
Uwo mu Bumbogo abita hirya, 
Ati: "Reka nsizane ku rubanza,
None ntasirimutse nka we,
Iri tama njunditse rinigirije, 
Ndora rihwanye na karavati
 
Ryampa icyicaro ku ngurube, 
Simpatsimburwe n'abakweta!" 
Ni bwo Umutware wa Nyantango  
Yinjiye abakurikiye hafi: 
Ayihamya ijisho rurumirana.
 
Ijwi rye arirangurura adatinya 
Atera hejuru by'imvaho, 
Ureke iryo bamwise ry'impuha; 
Ati: "Ni yo nta shiti ni ingurube! 
Ntisamaza mu gihagararo;
 
Nyamara uyorosoye ubwoya, 
Itera ubwuzu bw'urukirigite,
Ukabona usagutswe n'ibineza; 
Aho bayibyagiriye ku meza, 
Ukajya ushyugumbwa kuyagaza!"
 
Abo b'inkwakuzi ngo bahoshe, 
Abandi bose bizihira inzu: 
Babagabira intebe zo ku meza! 
Nta rugamba rubura intwari 
Majoro arwicara ku mukondo,
 
Umwami ateka ijabiro ryarwo. 
Ababegereye mu cyubahiro, 
Babajya hirya, abandi hino 
Barema uruhushya rw'isangane, 
Mbona abasaza barimo Nturo,
 
Ujya abasemurira ku Muzungu, 
Ari Rwubusisi nyiri Ubuliza,
Dore ko acanganye muri byombi:
Ni umusaza wazungahaye!
Majoro ati: "Abasaza uko mbirora,
 
Ntitubahatire guhumana! 
Babahe akayoga mu biro byanjye 
Tuhabasange isamunani!" 
Mutara ati: "Untanze inama yabyo, 
Nari ntegereje kubivuga!
 
Kugundira abanyamurava, 
Ukabakoreshaho iby'umuvundo, 
Biba umugayo ukomeye mu Rwanda! 
Ubukuru bubatera guceceka, 
Ngo wibwize ubupfura na we!
 
Ingurube bayinena bikabije, 
Bakirinda kuyihunza, 
Ari ugutinya amakuba kuri mwe!" 
Uwo mu Bwishaza arora hirya
Yanga kwumva ukwo bamuhenda;
 
Agira Simoni na Rwubusisi, 
Ati: "Sinkunda ko bampeza! 
Mparaye irindi zina kuri ubu,
Iryo bampimbye Rukenyangurube; 
Gukenya inkware narabizinutswe!"
 
Kamuzinzi akebuka Umwami, 
Ati: "Abasaza mubahe amayoga, 
Ni yo bakunda bari mu birori! 
Nyamara ngusenge uri nyiri u Rwanda 
Ungabire imyanya ya bane muri bo!"
 
Mutara ati: "Imyanya sinyitanga, 
Kuko nshaka kuyikubira! 
Bambe Umwami nta bwo agabura!" 
Kamuzinzi agira ikimwaro; 
Ngo akikure azinga icyanwa;

Akaraga azungije mu gahanga; 
Ati: "Ni jye utegeka Ubugoyi bwose 
Ushaka itabi ampe iye sahani!" 
Majoro ati: "Nturo ga muhaguruke! 
Babahe ibyicaro bibakwiye,
 
Na twe twigire mu byacu!" 
Nturo ashaka ukwo yasubiza 
Biramugora akebaguzwa arira!
Yari yabonye ibintu byiza 
Ukwo byakuzuye amasahani!
 
Ubwuzu bwabyo bumurya mu nda, 
Akanwa ke kuzuramo amazi, 
Avuga mu muhogo hari ikiniga 
Amaso azengamo amansonza. 
Arangurura ijwi arahira Kigeli,

Ati: "Reka Bwana winkubirana! 
Ndi umusaza nkaba mu byacu, 
Nyamara nkigimba n'ibyanyu! 
Sinabeshya imbere y'Umwami, 
Sinaryarya abagabo ndi undi:
 
N'iby'ingurube ndabivuyanga! 
Sinagenda wenda umfunge, 
Cyangwa wigirire ukwo ushaka!" 
Igihe ataragusha bamwumva, 
Babona Rwabutogo araranganya,
 
Afurekana umunya mwinshi! 
Bamushiganuje ukwo bigenze, 
Ati: "Nahugiye ibyo kwumva Nturo, 
Nsanga bantwaye isahani 
Iriho imihore iteye ubwuzu:
 
Bayikururira kwa Rutsinga,  
Bampa iye iriho intongo nkeya!"
Undi ati: "Urapfusha ubusa amagambo! 
Nkozemo kabiri indiba iragaragara!
Isa n'iyiriwe imbere yanjye!"
 
Kalima ati: "Erega Karyabwite, 
Amada yafodotse ni inkeke
Nta bwo ashobokera mu rugendo! 
Ibyo bandembye nta kavuro,
Umenya ngo ntereye inyuma yanjye!
 
Wangerurira iyo sahani, 
Wowe kuko imbavu zarenzwe!" 
Undi aramusubiza ati: "Watuza! 
None ntengase mu idoma, 
Amatama yawe yo ko adahokwa?

Ahora agutengarana iyo ugenda, 
N'urwo rwakanakana ruje! 
Uranatubeshya si ukubyibuha: 
Uhora ubijunditsemo amarenga!" 
Rwaburindi, Rwabukamba,
 
Na Bisamaza nyiri Ubukamba, 
Baza buhanya batinze 
Ngo: "Mwatindiye iki bahungu?" 
Bisarinkumi ahuta gusubiza 
Abigira mu izina rya bose

Ngo: "Twahangariye izuba, 
Ngo ridukamure ubuhage 
Bw'ibyo twizaniyeho impamba!" 
Rwabukamba ati: "Emwe si wowe! 
Ko ubibabwiye se utabakinze,
 
None bagerura ibyacu, 
Ngo aha twijuse iyo mu menyo? 
Niba ari byo ntitwahoanye? 
Rwaburindi azana igihama, 
Amira umuhore atawukanje:
 
Ugeze mu muhogo haba impatanwa; 
Asepfura cyane ajya iwa kajwija 
Asamba asumira Rwubusisi, 
Ibyo yamenyereye gufata inkingi 
Iyo anizwe yicaye mu kirambi!
 
Akoma igipfunsi aho byatumbye 
Ingoto irahokwa birururuka: 
Ingurube ihoroba ityo ibutagarukwa 
Igira ngo dumburi mu idoma! 
Ariruhutsa asesa amarira,
 
Ati: "Yambabaza, yabigira ite, 
Ndayiheraheje ni byo bizi! 
Ubwo yegereye umutima wanjye 
Ugiye kwicara hamwe mu nda!" 
Na we Ntaganda arisihinga 
 
Ati: "Ndabitirirwa kurya ingurube 
Ushaka kurora ukwo babigenza, 
Azane isahani ye mwigishe: 
Turayicuranwa bya gitutsi, 
Sinza kworeza ukwo bisanzwe!"

Rwamuningi ati: "Wirata! 
Amaboko ajigita ingurube igahora 
Ugira ngo uvovore imihore 
Ndayagushumbije urabiruzi! 
Sinahoze nigisha amashuri
 
Nkanswe ibyangize Kalisimbi?" 
Ubwo Fransisko Nzaramba,  
Abona isahani y'icyiyuhize 
Iriho ibitongo by'uruvuteri 
Afata mu maso abiroha mu nda
 
Amagufwa n'umufa byorerera ko 
Nta ndamyi yasigaye bishiraho! 
Nuko Nyangezi arababwira, 
Ati: "Simbasha kuroha nka mwe!
Mbona mucuriranya ubudatuza
 
Nkumva nshengurwa n'intimba 
Nzira gusazira mu bututsi: 
Umuhogo wanjye ugira inda ntoya! 
Icyanjye mwampa uruhushya mwese, 
Nk'utwo nsaguye nkatujyana,

Nkazitondera ku kiraro, 
Nkifatishiriza ibigori! 
Erega na mwe muri abana! 
Nta we uryoherwa aroha bwangu! 
Iyo ndi jyenyine nditonda:
 
Bampa ingurube nkagira ubwuzu 
Imbabazi inteye zikaba inyanja, 
Ziruta iza nyina wayibyaye: 
Na mwe mwumvire aho bahungu!" 
Biniga abangikana na Mbaraga,

Barushanwa bunguri biratinda: 
Umwe amira intongo akeba umuhore, 
Undi aroha mu nda ukwo byakaje 
Umwe abira ibyuya by'uwo murimo 
Undi amaze kwagirizwa n'impumu!
 
Rwiyamirira ngo abigane, 
Aranigwa cyane amarira araza!
Ubwo arayura yaba imbere ye,
Ubusa ahasumiye buramubisa,
Afata ikirere akanura amaso:
 
Agumya gusamba iramwesura, 
Agugura ku ngiga y'umuhore! 
Na we Gitefano ngo amurebe  
Aratangira arirahira, 
Ati: "Ko wabaye mu Bafureri,
 
Icyo gihe cyose wize ibihe? 
Nahoze ngirango uzanyigisha, 
Naho uracyanigwa n'Abatutsi?" 
Bideri ati: "Wirenganya umwana, 
Ibyokurya ingurube aracyabyiga!
 
Umaze kurunduka ntakanja: 
Ahirika bunguri nka Kalisa  
Cyangwa akarora Kanyangira, 
Ukwo amira avuruganya iyo mihore."
Na we Kalisa ati: "Urabashunga!
 
Ujya kuba intyoza bigira interuro; 
Aba yarabanje kuba mu Rweya, 
Cyangwa data se ahegereye, 
Nk'ukwo na we wahoze iwacu! 
Akaba nyamunsi iyo mu mparage,
 
Akamira isatura n'amasirabo, 
Amafumberi ntayanene! 
Yaba atumiriwe nk'ibi birori 
Akaroha ingurube nk'ukwo undeba 
Akarusha isirimu kuhaba ingenzi!" 

Kanyangira yanga guhigwa, 
Ati: "Aho Kalisa ntiwirata? 
Izo washyikiriye ukazigiraho,
Si imiranga ngusagurira,
Jyewe utuye hirya yawe?

Ntiwumvise n'ukwo andatwa, 
Agira ngo mvuruganya iyo mihore? 
Dore ngutsinze impaka bareba, 
N'ejo utanyuburaho imanza!" 
Nuko akwegurira isahani,
 
Inyama z'ingurube arazagiriza: 
Zipfa urufaya rw'itatabya, 
Umuhogo ucuragira ubudatuza, 
Usohoza iza mbere muri barohwa 
Ugaruka kwenda izo ahirikayo,
 
Awugira rwajya, awugira rwaza: 
Abakiza bose ngo: "Uramutsinze, 
Uri umuhanga wo kumiraza!" 
Na we Simoni wo mu Mirenge 
Ategateganya ibyo yahawe;
 
Agira n'ubwuzu we aravumera! 
Ukwo agira imbabazi akora isahanii: 
Arigata ku ntoki hato na haho! 
Abwira Umwami ati: "Icyo ntegereje 
Urampe umbwiriza ukwo bigenda!
 
Dore Mikayire wo mu Busanza,  
Yize cyane mu Bafureri! 
Arabirika imihore adahwema 
Yanigwa akungirikanyaho ibindi, 
Akaroha mu nda iyo bikagenda
 
Nguwo umwalimu nkwisabiye: 
Ndumva nshaka kumwigana!" 
Ndora na Fundi wo mu Rusenyi,  
Iyo nyoni ishaje ikiri ishashi 
Izina yaryiswe ko riba umuntu
 
Ahaga utubondo asa n'agapira! 
Na we Karoli ari we Rubayiza, 
Ahabura icyicaro yatinze;
Asaba guhabwa intongo hose:
Umwe akamuvungurira nk'akantu,
 
Ingurube isabika udutoki twose! 
Ahawe isabune yo kuyikaraba 
Ahinda uyizanye n'amazi;
Ati: "Inzira yose ndi buzirigate 
Kuko naje nta gahamba!"
 
Rutamu abwira uwo mu Buhanga, 
Ati: "Usabe imbari z'iyo ngurube
Ufate neza ndi bukubwire!
Amazi ashyushye uri ku kiraro,
Bambe ndahoze uri bubirebe."
 
Gashugi asubiza abiseka cyane, 
Ati: "Ibyo anyigisha yibagirwa ukwe: 
Ni jye wabanje kubimutoza! 
None wibutse ubwo buhanga, 
Umutsima w'ayo mazi se uri he?"
 
Nuko Rwubusisi abirebye, 
Yata inzasaya zirakunda
Inyama ayidonda mu maraka hirya,
Umuhogo uhorahoje biracweza!
Bati: "Erega urabikorana ubuhanga!"
 
Ati: "Ni cyo cyatumye ndondereza! 
Mbanza intongo ipfa nkaritsirika, 
Igihe ngiteganya iz'imihore! 
Bose bamara kurya ibyabo, 
Nkabanokeshwa nkayikuza!"

Amiragura nka gatanu Kamali  
Aheta umushyishyito nyamunini 
Yari yabikiye kwikuza!
Ukwo yakawiroshye mu nkanka,
Isibo y'ingurube ikina mu muhogo!
 
Urwano narugiriye amakenga,
Ngo biratengukana bijyane,
Inzira yabaye agahombane!
Na we Mukarage arigata ibyuma 
Ahinira ku nkokora amashati;
 
Inzara z'ingurube akazumutsa, 
Yanga kuzipfusha akamama; 
Aye masahani aranayakomba! 
Sinzi uwamubajije aho atwara, 
Gasinya asubiza by'ubuvugishwe, 

Abihusha cyane abica iruhande! 
Ati: "Urashe icyitso ubivuze imvaho! 
Iryoshye ukwayo ntumubeshye!" 
Ryumugabe abwira Kaberuka,  
Ati: "Ukwo iyi ngurube ifite ikinove

Nayitangira mu gitondo 
Bukagoroba maze uruhande!" 
Undi ati: "Ndaguhebye uri akanyanda! 
Jye nayanzika mu museso, 
Nko mu mashoka inkono nkayeza!"

Muregancuro abwira Katabarwa, (
Ati: "Ifite aho yandutiye ibitari yo!
Uyimaze, itera umunwa uburyohe,
Ibyo ukabigendera bigatinda!"
Undi ati: "Nagirango ntiwabibonye,
 
Cyane cyane iyo ugize Imana 
Mu rugo bose bakayinena, 
Ukayibumbaho uri rukumbi!" 
Na we Kanobana ubwo arashega, 
Agira Munyaneza w'i Buyaga:
 
Ati: "Enda dukomeze turohe mu nda: 
Dore Muganga ari butuvure!" 
Undi ati: "Muganga uyu w'Umuzungu 
Yandusha ubuhanga bw'ibindi, 
Naho ureke ubw'ivutu rinyarwanda!
 
Aho nacumbitse namenyereje 
Naratatishije sinahubutse: 
Ibigega byaho ni bitatu bishya, 
Imisoto nayimenyereye kera!" 
Na we Ruhorahoza ngo ayihage,

Inda ye imusagukira mu menyo 
Agira Butare uyu Godifiridi, 
Ati: "Iyi ko ari uburiza turoyeho,
Izo mu ishyamba birutanwa bite?"
Undi ati: "Iy'ishyamba ibuzemo itoto
 
Igira n'umwuka nk'uw'impongo!
Imibi yakwaganya wahaze,
Ukabona utuze urushyambashyamba!"
Undi ati: "Enda kora aha ubivuze neza
Iyi yanjyanye agatima kose!"
 
Na we Fideli wo mu Bunyambo, 
Ahaza abangamiwe mu maso,
Ari iby'Umuhima ukunda injome,
Akanga kwica inka ze amabere!
Umwami ati: "Dore uwo Munyambo
 
Unennye ingurube, tugize imana! 
Amata ari hehe akayagotomera?" 
Ibyo abibabwira yica ijisho! 
Injome bayitumiza uwo mwanya, 
Umufa w'ingurube bawucuriramo!
 
Ngo bamuhereze ntiyareba: 
Akubita ku munwa rurumirana, 
Twumva abirohana inkubiri, 
Bivuga gorogoro mu nkanka!
Biba urusumo umuhogo wose,
 
Acurira hasi iyo mu kizenga! 
Ati: "Amata y'ino aruta ay'iwacu! 
Muranywe nk'aya aho kurya ingurube 
Mwabikomeza mwahumana!" 
Giti mu jisho agenda arata,

Inka zahumujwe amata nk'ayo!" 
Rwigemera ashize inkubiri,  
Akora umukandara aradohora,
Agatebe aragashikamira ukwo ari,
Ati: "Uwabwira Majoro ijambo!
 
Wenda atware inka atsotsobe, 
Agabure "Indyohesha-birayi!"
Yanyoye nzobya Insigamugani Ubusinzi ( Bawuca babonye umuntu wanyoye agasinda cyane, bimwe bavuga ngo: "Yabaye Sabizeze".) Rwogesha ku y'imbibi
Rushita ku y'imberera
Rukaraga ku mpitira
Rukaranga ku mpini
Rwogesha ku mbuga

Rwanika ku ntagara
Rwesa aho ku nkiko
Rukubira imigereka
Rukomerabigembe
Rukenyerera kuratwa

Rutareshya n'Itiro
Rugo rwogeyemo Ingeri
Rugomwa zibaza imihigo
Rugina rw'ingabo nziza
Rukabura imigereka

Rutebezabigembe
Rukanirabigarama
Rugina zita Rubabaza
Ruribagizwa rw'inyange
Rubuzaguhumeka

Ruti rwonona isuri
Inyamibwa baririkije hose
Ngo emwe aho kugwa imusozi
Ngo bapfe nta kibariro
Ahubwo bazegamira ingeri

Imbizi bacurangiramo
Ingoro y'umwogabyano!
Inkuku y'Ikirezi 2  Inka Rutagenda mu isibo itubisa,
Rutimana n'aboza inteba,
Rudahagarara ku batira,
Rugaragara isanga imponoke,
Ruganira n'izashyamye,

Rubunga rw'intamati ku musozi,
Rutazura ibuga amahuru,
Rutiriranya amariba irungu,
Rushinga ahajyana umusaza,
Rushikama bizavamo gukamwa,

Rukomeza kuba iremezo ry'inka,
Ruhanga rucyuye inyarwanda!
Reka nyisingize nta bigonya,
Nayihawe na Mibambwe,
Arambirije kuri Nyundo,

Unkunda asanganiza ivubwe,
Nyishoreza imibagabaga,
Mvuga ko ari iya Rutarindwa.
Ngeze mu mizi ya Rubungo,
Izo mpasanze zirayiseka!

Nti, "murivugisha ubusa,
Nayikuye kuri Rurema,
Si igenda mu nduru!"
Ni ko umurabyo utinda hato:
Mu kurwara iridudura:

Ndayegayeza nshyira mu nzu!
Ndagumiriza ndahirira:
Ndayivomera ndavunika!
Ndagaragura, ndagobekera,
Nyimaza kabiri nsindagiza,

Njya gushora kuri Kagina,
Ngo isome amazi yoze ibifu!
Imara gatatu iruma ku duti!
Ivuye mu mapfiro,
Ishubije kuba iy'Imana,

Nyigomokera nk'Umwami
Mba umuyoboke utiganda!
Impitisha mu mparuzo,
Sinayitindanira impamagazo,
Ni ko kuyita Ruvutinka!
nzashira ingurugunzu nkiri ingagi Umugani w'umugenurano kwihagararaho, kutisuzuguza  wakomotse kuri ngagi warutuye ingurugunzu mu kingogo muru kibirira na gatumba namuhororo, ubu ni mukarere ka Ngororero. Ngagi yari yararanzwe no kuba inyangamugayo idasanzwe. nta muntu wigeze amwumvaho ijambo ribi. Rimwe umuntu yashatse kumucumuza ngo amwandurize ikamba ry’ubumanzi, amushinga umushunda w’icumu ku kirenge nkana, ngo avuge nabi, atega isaro. ngagi yarashinyirijearamubwira ati” shingura, nzashi ingurugunzu nkiri ngagi.” gushira ingurugunzu ni ugupfa, kuko upfuye atongeye kugaragara ahantu yari atuye. Uyu mugani niwo wacira umuntu ushaka kuguhemuza,” nzakomera kubutungane bwange, noye kubuvirira, nta soni nterwa nibyo nakoze kugeza ubu.”
Biraro Mutemangando Umugani muremure Bawuca barikuvuga kumibanire muryango Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?» Mwungeli araza n'inyota yose, afata umuheha awushinga mu mata, aranywa, ariruhutsa, noneho ati «Navuze ko Biraro Mutemangando natankiza azanyica; none ngaho birabaye, reka azankize!» Bajya guca icyarire barazisasira.
Biraro Mutemangando asasa mu muryango, atekera itabi aranywa. Inka iza gukorora.

Mwungeli ayumvise ati «Ni nde unkororeza inka? Ndabizi ni wa musazi Biraro nta wundi wabigira! Nongeye kuguca uranze ubaye ikivume.»

Si Njye wa hera hahera umugani. Biraro Mutemangando abyuka kare ajya kubwira bene se ati «Data yongeye kunca aho kungororera.» Barongera barahaguruka bagenda ari mirongo itanu, bajya guhakwa.

Baragenda bajya kwa Gahaya bati «Turashaka ubuhake.»

Gahaya ati «Ntawakwanga guhaka abantu baza bashaka ubuhake.»

Bukeye Gahaya aza kubagira Mutemangando inka, maze umwana ayoherereza se Mwungeli.

Umunsi umwe kwa Gahaya haza kuvumbuka imbogo.

Bati «Uyica aragororerw, kandi udatabara arabeho baramurimburana n'abe.»

Biraro Mutemangando aragenda arayirukana, ayitera icumu, imbogo iriruka, arongera ayitikura icumu mu rubavu ayitura hasi ayicara hejuru, maze atuma kuri bene se ngo nibajye kurimbura kwa Gahaya.

Ntibahasiga n'uwo kubara inkuru.

Ni uko Biraro Mutemangando uko yakicaye kuri ya mbogo yitwaga Rubito, ararigita baramuheba.

Bakuru ba Biraro bigarurira igihugu cyose cya Gahaya, baragitegeka.
Si Njye wahera hahera umugani.
Ubwoba bw'inyamaswa  Imigani Rimwe, Abanyarwanda bari mu rugerero rwa Mageragere h' i Kigali cya Mwendo mu karere ka Butamwa.

Bucyeye Cyilima Rujugira ajya kubasura, ahageze arababaza ati «igituma mudashotora u Bugesera ngo twigerageze ni iki?»

Babijyamo, bemera kubihubukira nta mana yeze.

Cyilima ubwe yiyemeza kuba umugaba. Bucyeye barashibura, baratera.

Ingabo z' i Bugesera zitwaga Imanzi zibibonye zityo, zemeza Nsoro kuzibera umugaba nka Cyilima, ariko bajya inama yo kudashoka barwana n'Abanyarwanda.

Abanyabugesera bakagenda bahunga Abanyarwanda amayembayembo, nabo Abanyarwanda bagakeka ko ari ukubahunga byo kubatinya.

Bageze ku musozi witwa Gihinga, Abanyabugesera baca ibico, bakubira Abanyarwanda hagati, babatera icyorezo kibi.

Ingabo z'u Rwanda zitwaga Imanga zibonye zisumbirijwe, zisigaye hagati y'urupfu n'umupfumu, zambura Rujugira umnuheto we, kugira ngo adakomeza kurwana.

Zimaze kuwumwambura, ziminjiramo agafu, zatra urukubo, zikwirwa imishwaro.

Cyilima ariruka Nsoro amwomaho.

Cyilima amaze kubanikira kuko ngo yatebukaga cyane, agera ku mukoke mugari, awusimbutse arateba ntiyawuzimiza, akubita ikirenge ku rutsike rwo hakurya, ikiguja cyawo kirarimbuka kimurunduriramo.

Ubwo Nsoro aba arahashinze, amuhagarara hejuru abanguye icumu.

Abonye Cyilima yihebye, amugirira impuhwe kuko mbere babanaga neza. Ati «vamo vuba nguhishe Imanzi zitaragushokeraho!» Cyilima avamo, ariko ubwoba ari bwose, akeka ko amushuka. Nsoro amuhisha mu mwobo, arenzaho ibyatsi.
Ni yo mvano yawa mugani ngo «aho umugabo avuye undi atereraho utwatsi.»

Imanzi zigeze aho Nsoro arazirindagiza, ati «nimuhogi twigendere, Abanyarwanda ni abahanya, Cyilima yansize!»

Amaze kwikubura n'Imanzi ze, Cyilima asohoka muri wa mwobo, yiruka amasigamana ijoro ryose.

Atungutse iwe mu Ruhango rwa Kigali, asanga rubanda bajumariwe, bagira ngo yapfuye.

Bamukubise amaso barishima, bakoma akamo batera hejuru, bamwe bati «Imana iruta Imanga» Ubwo bashaka kuvuga ingabo ze zitamukuye mu mazi abira.

Abandi bati
«Imana iruta Imanzi!» kubera ingabo za Nsoro zitifuzaga kumusonera.

Abandi na bo, abashaka kuvugira icyarimwe ko Imana iruta ingabo zose, ari Imanzi za Nsoro, ari n'Imanga za Cyilima n'izindi zose iyo ziva zikajya, bati:
«Imana iruta ingabo, kuko ariyo yonyine yakuye Cyilima mu nzara z'Imanzi za Nsoro, Imanga ze zimaze gusumbirizwa.»

Nuko iyo migani yose ivuga kimwe uko ari itatu isakara mu Rwanda.

Abubahuka bati «Imana iruta Imanga.»
Abahinyura bati «Imana iruta Imanzi.»
Abakomatanya bati «Imana iruta Ingabo.»

Si Njye wahera hahera umugani.
Akira ibihembo mbyeyi  Imivugo Iyi nkuru nziza inzaniye ituze
Nari naraye imitima ibunga
Nyibaza niba waruhutse.
Ndahumetse gira urugwiro
Ubwo watugabiye Murorunkwere
Nkuye ubwatsi dore ibihembo.

Umuhate akabere
Ahorane akabiri keza
Azakure asa n'iwabo
Tumwite Musaninyange
Agasingizo ka Se
Azabe Mutumwinyambo.

Abapfasoni nkawe
N'amagaju y'abari
B'ababenga-mucafu
Bagusange ku kiriri
Bagusingize cyane
Bagasimbize akana
Impundu zibe impakanizi.

Urucanda rucutse
Narwo ruze ruceza
Rusuhuze Impeture
Iduhaye iyo Simbi
Ije isanga Bebesi
Na Giyane ubasumba.

Amakombe n'Ingamba
Bo mu Rwanda rw'Abaganwa
Nabo baze ari benshi
Babature urugwiro
Babataramire cyane;
Nibacuramo agacuho
Ndagacutsa gacike
Nigashaka gushibuka
Ndagashora amakuza
Y'amabango uruhuri
Rusagamba mo injyana
N'ubukombe bw'ingingo
Zivumera mo impundu
Z'Umubyeyi uruhutse.

Ramutsa akana kawe
Uti: aragutashya cyane.
N'ubwo asa n'uwatinze
Gutaha urwa Gasabo
Ngo asimbuke na Rusizi
Uruzizi rusange
Izimano ry'iwanyu
Arishotse acurura,
Nutegereza cyane
Icyiru azagitanga.

Ndagutahije nawe
Ndayiteye "niwonkwe".
Iyo ntunga amagurutsi
Mba ngutashye ho Mbyeyi
Nkagusanga mu bawe
Nkabashimira mwembi
Nkabashyira ibihembo
N'ibihumbi by'impundu.

Ndamukiriza u Burundi
N'Ibisonga by'iwanyu
Uti: Umwungeri mwiza
Ni uragira agashora
Bwakwira agacyura
Maze intama nyamwinshi
Akazima ibirura
N'ibisambo by'impehe
Bigasanga ari maso
Ntibizicemo n'imwe!
Yigize kanzikoga Insigamugani Ubwirasi  Uyu mugani baca ngo: "Yigize kanzikoga", bawuca iyo babonye umuntu wirata ku bandi mu mihayo (ubwirasi bw'agakabyo); ni bwo bagira, bati "Naka uriya yigize kanzikoga". Wakomotse kuri Nzikoga ya Bikinga w'umunyagisaka (Kibungo); ahayinga umwaka w'i 1700.

Muri ayo magingo, hari ku ngoma ya Cyilima Rujugira mu Rwanda, n'iya Kimenyi Getura mu Gisaka, kitaraba icy'u Rwanda; hakabaho rero umunyagisaka witwa Nzikoga ya Bikinga, intwali yabuze urugero; abyirukira mu itorero rya Kimenyi, umwami w'i Gisaka, aba umuhanga mu mirimo ya gitore yose: gusimbuka, kwiyereka, kumasha, kwizibukira, gutera icumu, mbese n'indi milimo ya gitore yose. Amaze kuba ingenzi bigaragara, yihangishaho imvugo y'ubwirasi, yiha igitinyiro mu mihayo; aho ageze hose agahaya ngo: "I Gisaka ngikira ubugabo (nkirusha ubugabo); U Rwanda n'u Burundi n'u Bujinja mbikira ubugabo: Nta mugabo umwe wandinda, keretse Cyilima na Kimenyi basa; na bwo ariko uwampa umutambya wishimye umurego n'umwambi umwe rukumbi, nakwaka Cyilima ingabo"!

Uko bagiye mu nkera akavuga atyo; arabyogeza biba nk'indirimbo. Hagati aho Kimenyi akajya areba abantu b'intwali mu z'i Gisaka akabateranya ngo barwane; uwo bamuterereje wese akamuhashya; bituma ashyekerwa akomeza kwisihinga. Kimenyi yabibona atyo bikamubabaza. Bukeye yohereza intumwa ku mwami w'i Bujinja, ati "Ugende umumbwirire, uti: Ngo yarabyirutse Nzikoga ya Bikinga, intwali yabuze urugero, aba umuhanga mu milimo ya gitore, none yihangishijeho imvugo y'imihayo, ngo: "I Gisaka n'u Bujinja mbikira ubugabo; U Rwanda n'u Burundi mbikira ubugabo; Nta mugabo umwe wandinda, keretse Cyilima na Kimenyi basa; na bwo ariko uwampa umutambya wishimye umurego n'umwambi umwe rukumbi, nakwaka u Rwanda ingabo."

Uti: none aragusaba umuntu uziho ubutwali, akazaza kwigera na Nzikogo. Intumwa irahaguruka ijya i Bujinja isohoza ubutumwa. Umwami w'i Bujinja abyumvise atoranya umuntu w'intwali, amuha abamuherekeza, bazanirana n'intumwa ya Kimenyi. Bageze i Gisaka biyereka Kimenyi, babaha amayoga baranywa, burira barabacumbikira, bahana umugambi wo kuzabonana bukeye ku gasusuruko. Abajinja bajya ku icumbi barazimanirwa bararyama, mu gitondo bajya kwa Kimenyi baravunyisha; bati "Turaje".

Nzikoga akaba yabukereye, Kimenyi abwira abarasa, baramuherekeza; baragenda no mu gacyamu. Abajinja, bati "Nimusobanure wa muntu wanyu tumwereke uwacu tubonane. Abarasa, bati "Nguyu Nzikoga ya Bikinga, intwali yabuze urugero!" Baratangira baramuririmba na we arakimbagira n'umuheto we, umujinja na we arikora n'amacumu n'ingabo ye.

Bagisakirana, Nzikoga ashyiramo umwambi arinjiza ararekera, awukubita ku icondo ry'ingabo y'umujinja, urasohoka umwasa hagati y'amaso yombi yikubita hasi ntiyarashya. Abanyagisaka barinikiza batera hejuru batamba ineza. Kimenyi arizihirwa; azimanira abajinja baje ari imperekeza, barahobagira barataha. Noneho Nzikoga abibonye, arushabo guca ibintu; abanyagisaka ababuza ibyicaro barumirwa.

Nuko inkeke ya Nzikoga imaze gusarika igihugu Kimenyi yohereza indi ntumwa i Burundi kwa Mutaga wa Mwezi (Sembyaliyimana, Bibero bikingiye abarwanyi, umwami wo ku Rutabo rwa Nkanda; Nshili mu Buyenzi; niho yari atuye), ati "Genda umbwirire Mutaga, uti: Ngo yarabyirutse Nzikoga ya Bikinga, intwali yabuze urugero, abyiruka ari umuhanga mu mirimo ya gitore, none yadukanye imvugo y'umuhayo ngo: "I Gisaka n'u Bujinja mbikira ubugabo; U Rwanda n'u Burundi mbikira ubugabo; Nta mugabo umwe wandinda, keretse Cyilima na Kimenyi basa;  na bwo ariko uwampa umutambya wishimye umurego n'umugambi umwe rukumbi nakwaka u Rwanda ingabo".

Intumwa iragenda isanga Mutaga i Nkanda, imusohoreza ubutumwa, imubwira ko umwami w'i Bujinja yohereje umuntu kurwana na Nzikoga, akamusenyura rugikubita, ati "None ngo mwohezereze umuntu w'intwali azarwane na Nzikoga amucire inkamba". Intumwa iracumbikirwa, irazimanirwa, Mutaga ateranya intwali z'i Burundi; batoramo uwitwa Rushangi (ingumba y'ingwe barasa umugenda, Runigisha amasereli amasinde akarara, i Muhanga wa Ndiza aho bahinga ibiharage). Mutaga aramubwira, ati "Jya i Gisaka kurwana na Nzikoga ya Bikinga, iyo ntwali wumva yabuze urugero!" Abarundi barahaguruka baherekeza Rushangi.

Bageze i Mukiza kwa Kimenyi, bamutumaho ko bazanye umuntu wo kurwana na Nzikoga. Kimenyi arabakira, barazimanirwa, baracumbikirwa, bati "Ejo ku gasusuruko niho umuntu wanyu azahura n'uwacu. Bukeye Abarundi barikora no kwa Kimenyi baravunyisha, bati "Turaje!" Kimenyi ashaka abaherekeza Nzikoga ajya guhura na Rushangi. Abarundi baratangira baramuririmba, Abanyagisaka nabo baririmba Nzikoga; abarwanyi bombi barasakirana. Umurundi ashyiramo umwambi arafora ararekera, ahamya Nzikoga mu bibero byombi aramujisha; ati "Nkujishe Runigisha amasereli amasinde akarara, ingumba y'ingwe barasa umugenda!" Ubwo Nzikoga akubita ibipfukamiro hasi, ariko yashyizemo umwambi; na we ararekera, awuhamya Rushangi mu mbavu yikubita hasi. Abanyagisaka barinikiza batega urushara; baterura Nzikoga bajya kumwomora. Abarundi nabo baterura uwabo barikubura barataha.

Nuko Nzikoga baramwomora arakira. Amaze gukira arongera arishegesha kwa kundi kwe.

Noneho Kimenyi yohereza intumwa ya gatatu mu Rwanda, ati "Ugende umbwirire Cyilima, uti: Ngo yarabyirutse Nzikoga ya Bikinga, intwali yabuze urugero, abyiruka ari umuhanga mu mirimo ya gitore; none yihaye igitinyiro mu mvugo y'imihayo, ngo:

"I Gisaka n'u Bujinja mbikira umugabo;

U Rwanda n'u Burundi mbikira ubugabo;

Nta mugabo umwe wandinda, keretse Cyilima na Kimenyi basa; na bwo ariko uwampa umutambya wishimye umurego n'umwambi umwe rukumbi, nakwaka u Rwanda ingabo!"

Uti: "Kandi yamutegeje intwali z'i Gisaka arazitsemba, atumije iz'i Bujinja n'iz'i Burundi arazinumanuma; none aragusaba umuntu w'intwali wamumukurira ku izima!"

Intumwa iragenda isohoza ubutumwa. Cyilima ateranya imitwe y'ingabo yose, atereka inzoga y'imihigo. Bamaze guterana abatekerereza uko Kimenyi yamutumyeho; ati "None nimutoranye umuntu uzajya kurwana n'iyo nkaka y'i Gisaka". Imitwe irahakana, bati "Nta muntu umwe wava aha ngo agiye kurwana n'iryo shyano ryamaze abantu!" Bati "Ahubwo duteze i Gisaka turwane, maze uwo bazahurira ku rugamba azabe ari we barwana wenda bahwane!" Bavuze batyo, Cyilima ararakara, bose abirukana mu nzu asigara wenyine, ndetse n'abaje kurarira arabirukana, hasigara abo mu rugo gusa; abandi bose bacika ibwami, ya nzoga iguma aho mu kirambi yarabuze kinywa.

Haciyeho iminsi mike, umwe mu bagemu b'abahungu, asubira iwabo mu Nyaruguru, ku musozi witwa Mbasa. Ava i Ntora ku Gisozi mu Bwanacyambwe, ataha mu Nduga. Bukeye arizindura, mu mashoka aba ageze inyuma y'ibisi bya Huye. Ahasanga umugabo witwa Rubuguza yiragiriye inka ze; yari umunyambata nta mutware umuhatse: (abanyambata biyitaga abagaragu b'ibwami gusa) akaba n'umuhanga wo gusokana amakuza akinze ingabo. Rubuguza akubise uwo mugabo amaso, asanga afite umukoroza; aramubaza, ati "Uraturuka he?" Undi, ati "Ndaturuka ibwami!" Rubuguza ati "Ese ibwami ni amahoro?" Undi, ati "Nta mahoro ahali: Cyilima yaciye abantu mu rugo!" Rubuguza ati "Ese byaturutse ku ki?" Undi, ati "Byaturutse ku ntumwa ya Kimenyi mu Gisaka".

Noneho baraganira bishize ubwayi; umugemu amutekerereza uko iyo ntumwa yaje ivuga; ngo "Mu Gisaka, havutse umuntu w'intwali cyane witwa Nzikoga ya Bikinga, intwali yabuze urugero, ngo ahashya intwali z'i Gisaka, ajeruza iz'i Bujinja n'iz'i Burundi, none Kimenyi yasabye Cyilima ngo amwoherereze umuntu wo kumucira iyo nkamba, akoze ku mitwe yose y'ingabo, habura n'umwe wemera kujya kurwana n'uwo munyagisaka, none yararubiye bituma aca abantu mu rugo!"

Nuko umugemu akomeza urugendo rwe ajya iwabo, amaze gutirimuka aho Rubuguza asigara yiyumvira ajya imuhira akora impamba; mu gitondo arashibura ajya mu Bwanacyambwe kwa Cyilima. Aho agereyeyo, atungutse ku karubanda ntiyahasanga n'inyoni itamba, arumirwa. Ariko ntiyakebakeba araboneza, ajya mu nzu ikambere, aho ya nzoga y'imihigo yari igiteretse uko yakuzuye: umugemu yari yabimubwiye; asanga, n'agatembo k'imiheha kakiri iruhande rwayo; avanamo umuheha, ashyira mu kibindi aca bugufi arinywera. Ubwo Cyilima yari aryamye yigunze. Amwumvise abeyura inyegamo ku murere aramubaza, ati "Yewe wa kigore we uragira ibiki": (kuko yari abonye Rubuguza akenyeye igihu cy'umugoma yiteye ikindi). Rubuguza, ati "Ntabwo ndi ikigore, ahubwo ndi: Imfizi itera intambara amacumu ya Ruhatandekwe; nakamatiye umukore ku mutwe wa Nkanda nsanze indundi zinginga izazo, mbanguramo Rwamucurankumbi icumu rirunama".

Cyilima ati "Ariko se Mfizi inzoga yanjye uyinywereye iki?" Rubuguza, ati "Nyinywereye kugira ngo nzajye i Gisaka kurwana na Nzikoga ya Bikinga, iyo ntwali wumva yabuze urugero!" Cyilima aramwitegereza, ati "N'abagabo baramutinye, none ni wowe uzamurinduka?"

Rubuguza, ati "Nintazana umutwe we n'ibinyita uzandimburane n'umuryango wanjye!" Ubwo Cyilima akantu kamuzamo; arabaduka, ashyirisha ingoma ku karubanda; ngo abatware n'abagaragu nibitabe. Bose baraza; abereka Rubuguza, ababwira n'imihigo yiyemeje yo kujya kurwana na Nzikoga ya Bikinga. Abahungu baramwitegereza basekera mu bipfunsi; bati "Nibura tubonye inshungu izatubera igitambo!"

Nuko Rubuguza bamushakira imyambaro myiza y'ingabo, kugira ngo ayambare ave mu bihu bye. Bukeye bayimukojeje arayigarama; yanga kuyakira yigumanira ibihu bye. Ku w'undi munsi, bamuha abantu b'imperekeza bajyana i Gisaka; bagenda bamunnyega ariko mu kinyiranyindo.

Bageze i Mukiza kwa Kimenyi, bamutumaho ko bazanye umuntu wo kurwana na Nzikoga.

Kimenyi arabakira, babaha amacumbi n'amazimano, bati "Umugambi ni uw'ejo ku gasusuruko". Abanyarwanda bajya ku icumbi,

Abanyagisaka bashengera mu gitaramo cy' imihigo. Bukeye agasusuruko kitamanzuye, Abanyarwanda barikora no kwa Kimenyi, bati "Tuje kuzuza amasezerano!" Nzikoga arahaguruka, Abarasa baramushagara, basohoka basanganiye Abanyarwanda. Imitwe yombi irasuhuzanya, igenda yerekeje mu ihuriro. Bamaze kuhagera, imperekeza za Rubuguza ziramwitarura, zimuta mu cyezi n'ingabo ye n'icumu n'umuheto. Nzikoga amukubise amaso ariyamirira, ati "Mbese mu Rwanda hasigaye harwana abagore!" Rubuguza ntiyabyitaho aremarara, ingabo ye ayishinga mu nzira rwagati aranamiza, ati "Ndi Imfizi itera intambara amacumu ya Ruhatandekwe, nakamatiye umukore ku mutwe wa Nkanda nsanze indundi zinginga izazo, mbaguramo Rwamucurankumbi icumu rirunama!"

Ubwo Nzikoga uko yakamwitegereje akabya agasuzuguro; abwira abanyagisaka, ati "Nimusigarane iyi myambi nari nikoranye ndajyana umwe; uriya muntu ndora si uwo kwicishwa imyambi ibiri!"

Abanyagisaka basigarana imyambi, uwo atoranije arawutamika ararekera uravumera Rubuguza, awurangisha ingabo, aramusatira aramutera. Nzikoga yikubita hasi. Rubuguza yikanyira kumuhwanya, Nzikoga yiyanda ahungira kwa Kimenyi. Rubuguza aramugerekana. Batungutse ku karubanda, Nzikoga yikaka mu rugo yihina mu nzu. Rubuguza ahagarara ku muryango, ati "Nimumpe umuntu wanjye!" Kimenyi ati "Koko nimusohore iyo mbwa yari yarigize ishyano muyimuhe ayice!" Abari aho, bati "Inyamaswa ihungiye mu nzu ntiyicwa". Abanyarwanda baba barahashinze, batera Rubuguza ingabo mu bitugu barashega, bati "Nimuduhe kwoya kacu". Abanyagisaka batera hejuru, bati "Kirazira nta we utanga umuntu wageze mu nzu; ahubwo nibake Nzikoga umuheto we, bamwambure inkindi n'ikigomero cye, babyambike Rubuguza, kandi bamuzanire na muka-Nzikoga bararane!"

Nuko babikirakiranya batyo, Kimenyi abigerekaho inka cumi z'ishimwe, asezerera Rubuguza arataha. Ubwo inkuru y'uko Rubuguza yanesheje Nzikoga iba yasakaye i Rwanda. Cyilima aranezerwa; atuma ku Banyarwanda bari i Gisaka, ati "Muramenye Rubuguza ntazakoze ikirenge hasi!" Ubwo baza bamuhetse kuva i Mukiza kwa Kimenyi kugera i Ntora kwa Cyilima; baramushimagiza bamugororera Nyaruguru, n'inka zitwa Ubulilima. Kuva ubwo rero, Abanyarwanda n'Abanyagisaka babona umuntu wirata ku bandi mu mihayo hakagira ikimukoma mu nkokora agacuba, bakibukiraho Nzikoga ya Bikinga, bati "Reka yumve dore ko atari yarigize kanzikoga" (aka Nzikoga).

Kwigira kanzikoga = Kwirata mu mihayo.
Mata y'amatage  Imivugo Iteka intimba 
intaha umutima
uko ntereye agatima
muri Mata 1994
mata y’amatage.

Mata 1994
u Rwanda rwino
Rwari rwiza
Rwambara umugayo
umugambi mubisha
wo guhitana abatutsi 
uratangira ntarutangira

Baratangatanga biratinda
uwari umuntu
yitwa inyamaswa
inyenzi inyangarwanda Nandi.

Mata y’amatage..
Mu mvura y’amahindu
mu mivu y’amaraso
mu bibazo uruhuri
Mata wee!

Wowe tutazigera tujya imbizi
wowe ntangiriro
y’inzira y’inzitane
ku nzirakarengane ibihumbi 
iri shavu rinshengura
nzarigushinja kugeza nshaje

Iyi ntimba intimbura
nzayigutura kugeza ntabarutse
wowe Mata y’amatage

Mata y’amatage
Ukwezi rugira atageze ino
ukwezi ubwicanyi
bwatojwe bugatorwa

Ukwezi kubi
kazungu atanzahuye
yanyumvise ntaka akitahira
namubonye nk’inyange 
Kandi Ari impyisi mahuma

Kugitsure kibi
inzirakarengane zigatsembwa
Mata y’amatage
impinja zarishwe
nta mpamvu namba

Ababyeyi barabyazwa
babyazwa imburagihe
igihemu gihabwa intebe
interahamwe ziratimaza
zirara mu batutsi ziroreka

Mata y’amatage
ahatarabaye impuhwe
habe no ku mpinja
gucura inkumbi
byabaye nk’ikindi abagome bambaye

Mata y’amatage
ukwezi kubi
igihe impuhwe zimuka ino
umuntu agateshwa agaciro
akicwa butungo

Mata y’amatage
ukwezi nyabarongo isingiza
Yisasiye abadususurutsaga
inkongoro zarakungahaye
zigaburirwa imibiri
Yabatubyaraga bari mukaga.

Mata y’amatage
iyo utavuka
tuba tukivuruganya
iwacu nta maganya

Rwanda rwanjye
agahinda ni kose ndabireba
abashakamba bawe
bagjye tutabishaka
nubwo abishi babishimye

Rwanda nkunda 
nkwambariye impumbya
nubwo ntagarura za mpundu
nzakuba impande nguhoze amarira

Amajyambere yawe
nzayabera umurinzi
Kandi uziha kugenga ingengabitekerezo
iganisha ku macakubiri
nzamwicaza nyimuceho

Ayicire nyicagagure
mwicaze mu gacaca
ducoce ibitagusenya
isano yawe
imwe itasibangana

Tuzayisasaho idusunike
mpaka ku gasongero
mata nyimwaze
imbone ku mwaro
wibyiza byose

Amata yongere avune imitozo
ingeri zivumere.
mfura nziza
nganji mwagiye
mugire iruhuko ridashira

Urugendo rwanyu
rwanteye igikomere gikomeye
ikivi cyanyu nzacyusa
naho icyaha cya Mata
cyadukomerekereje ijabo

Gusa aho kwa jambo
mwizihirwe turabazirikana
naho imyaka yaba amajana
tuzaba kukibazirikana
koko mwagiye tukibakeneye

Mukomere bikwiye
amaraso rwose
ntazigera atemba inaha
gusa urukumbuzi ni rwose
u Rwanda rwantumye ngo mukomere.

Rubyiruko mwebwe
Rwanda rwejo
amateka yo hambere
yabyaye amatiku
atera intimba

None mbatoranyije
nk’intore
ngo dutwazanye
mpaka hakurya
dusirimure u Rwanda.

Rwanda nkunda
nkundira nsubike inganzo
nsubire ku isoko
nibuke ingenzi
ngeneye inganzo

Nzifurize iteka
kuruhukira mu mahoro 
amwe atagerwa ku mashyi
Kandi aho batetse ijabiro
ibiganza byabo bizahore bigaba amariza.
Imigani migufi  Abakuru Uyu mugani baca ngo: "Yanyoye nzobya" wakomotse ku muntu witwaga Nzobya w'i Ngarurira mu Buyenzi; yari umutoni wa Mibambwe Sentabyo, ahasaga umwaka wa 800. Bawuca iyo babonye umuntu wanyoye agasinda cyane, bimwe bavuga ngo: "Yabaye Sabizeze".

Uwo mugabo Nzobya rero, yabaye umutoni w'akadasohoka kwa Mibambwe Sentabyo; bukeye Mibambwe afatwa n'ubushita buramwica, agwa i Remera rya Rukoma na Ngamba (Taba, Gitarama). Amaze gupfa umuhungu we Gahindiro umuzunguye, yangana na ba sewabo, abo bitaga ibigina bya Ndabarasa Semugaza wari umutware w'umutwe w'ingabo zitwaga Urukatsa, afatanya na Nzobya banesha ibigina. Hanyuma ariko Nyiratunga, nyina wa Gahindiro, yanga Semugaza, bituma acikana n'Urukatsa bajya mu Ndorwa. Nzobya asigara mu Rwanda. Hanyuma aho Gahindiro amariye gutoneshereza Rugaju rwa Mutimbo, amugabiye akatsi ko haruguru y'inzira no hepfo yayo, Nzobya asubira inyuma ntibamurebe neza. Bigeze aho arasezera ajya iwe mu Buyenzi, ku musozi witwa Ngarulira. Amazeyo iminsi, abantu b'amacuti ye baza kumubwira ko ibintu bimumereye nabi ibwami.

Nzobya ariyumvira, ati "Uruzi Semugaza ngo acike ansige mu Rwanda!" Ahera ko akoresha amakoro yo gutura Gahindiro i Rubona rwa Gihara muri Komini Runda (Gitarama). Ahaguruka iwe i Ngarulira ataha mu i Ceni ku Bisi bya Huye; mu gitondo arahava ataha i Mayunzwe mu Nduga (Tambwe, Gitarama); bukeye ataha i Gihinga na Ruzege mu nsi ya Kamonyi (muri Komini Taba). Ahageze araza inkera, arasinda n'abagaragu be, inzoga imaze kumusaga abwira abagaragu be, ati "Ubonye ngo databuja Mibambwe ansige mu gihugu none mbe nsigaye inyuma ya Rugaju; mbese mwene databuja Semugaza we gucika akansiga mu Rwanda nabitewe n'iki?" ati "Ubu ndagiye nsange databuja Mibambwe ku musezero i Rutare, ningera ku mva ye niyahure mpwane na we!" Ubwo ayo yose yayavugishwaga n'inzoga!

Nuko abagaragu be baramuhana arabananira, ateshwa inzira ijya i Rubona kwa Gahindiro, aboneza iy'epfo ku Kavuza n'Uruyenzi, yambuka Nyabarongo ataha i Kinyinya mu Bwanacyambwe (muri Komini Rubungo). Amaze kuhagera, na none araza inkera. Isindwe riramudanangira akomeza ya migabo ye yo kwiyabura ntiyagaruka. Ibwami bamenya ko acitse nka Semugaza, bohereza ingabo zo kumutangira ngo zimufate. Nzobya amaze kubyumva arahaguruka ngo acikane n'ingabo ze nka Semugaza. Ariko abantu babonye ko babungerezwa n'umusinzi, bamwegukaho basubira i Gihara kwa Gahindiro barayoboka.

Nzobya na we abonye abantu bamushizeho, yambuka Nyabarongo aboneza iy'i Buliza; ageze ku mugezi wa Rusasa na Ntarabana, inyota iramurembya, ajya mu mugezi anywa amazi, amaze kuyahuga ariyahura arapfa. Icyo cyambu yanywereyemo cyitwa Akazi, ni ho havuye ijambo rivugwa n'ubu, ryo kunywa Akazi ka Rusasa.

Ayo mafuti yose rero Nzobya yakoze kuva ku Kamonyi kugera i Rusasa na Ntarabana, yayakoreshwaga n'itende ry'inturire yihoshyaga; ni yo bise nzobya, babonye urupfu rwe ruturutse ku itende ry'ubuki n'inturire; barabimwitirira byitwa Nzobya. Kuva ubwo inzoga yose y'itende bayita nzobya. Ni byo bavugira ku muntu isindwe ryakoresheje ibidakorwa, bati "Noneho si inzoga yanyoye, yanyoye nzobya".

Ariko kandi kunywa nzobya uretse abavuga ko bikomoka kuri uwo mugabo Nzobya wo mu Buyenzi, hari n'abandi bavuga ko byakomotse ku nka ya sekuru wa Nyirarucyaba rwa Gihanga. Mu bitekerezo, bavuga ko Nyirarucyaba akiri umukobwa w'inkumi yicishije amata sekuru ubyara nyina agira ngo abise se Gihanga yime ingoma. Sekuru wa Nyirarucyaba yari umwami wo mu basangwabutaka; bukeye Gihanga agisha umukobwa we inama, ati "Ese mwana wanjye ko naje ino ngira ngo ni jye uzaba umwami, none databukwe uriya ari we sogokuru wawe, tumugize dute ngo ambise mbe umwami?" Nyirarucyaba aramusubiza, ati "Hora nzi uko nzabigira; nzabikurangiriza."

Ubwo kwa sekuru hari inka yitwa Nzobya, bukeye Nyirarucyaba ajyayo, amarayo iminsi. Umunsi umwe sekuru ajya guhiga, ahigutse afite inyota, asanga Nyirarucyaba ari we uri mu rugo wenyine; avuruga amata ya Nzobya ashyira mu nkongoro, aramuhereza. Sekuru amaze kunywa atangira kugira isesemi, araruka. Nyirarucyaba abibonye yihina mu cyanzu, urugo aruha inkongi y'umuriro, araboneza yigira iwabo kwa Gihanga.

Nyina wabo witwaga Gihogwe (ni we kuvuza iya Gihogwe byavuyeho) asohotse asanga urugo rwahiye kare. Induru ayiha umunwa, ariko habura uwagira, ati "Komera." Nuko sekuru wa Nyirarucyaba apfa atyo, azize ko yanyoye amata ya Nzobya; ni yo bagereranya n'inzoga umuntu anywa agasinda byo gupfa, bati "si inzoga yanyoye, yanyoye nzobya (= icyishi).

Nuko Nyirarucyaba amaze kwica sekuru atyo, Gihanga yima ingoma, umukobwa we arongorwa na Kazigaba, ariko asaba se ingororano y'uko yamuhesheje ingoma. Gihanga amusezeranya ko abana bamukomokaho bazitirirwa izina rye n'ubwo ari umugore bwose; bakitwa Abacyaba.

Kunywa nzobya = Gusinda bita ubwenge; kunywa icyinshi.
Imihigo ya Kavumenti na Leta 1  Imivugo Umva ikobe. Umva inkomero!
Umva urwamo, ngaha barahiga:
Induru ni ndende!
Umva Kavumenti,
We na Mburamatare;
Batangiye guhiga!
Induru ni ndende!
Na we Kavumenti
Abanjije guhiga.
Ati: "We Mburamatare,
Nkurusha ibintu,
Nkakurusha n'ibindi:
Induru ni ndende!
Nkurusha izi modoka,
Iza ruva-kwaya,
Zijyana isafari:
Izo ni Kavumenti!
Induru ni ndende!
Nkurusha amagare,
Yo n'amapikipiki,
Na gare-ya-moshi
Nabyo ni Kavumenti:
Induru ni ndende.
Nkurusha ubujyunguri
Buheka Abadamu,
Bubacubakana Kampala,
Bajya kurera abana:
Nabwo ni Kavumenti:
Induru ni ndende.
Nkurusha ishilingi,
N'impiya z'ingeri!
Nkurusha isumuni,
Nkakurusha n'ibyasha,
N'isende na hafu,
N'ubwapaburingi;
Nabyo ni Kavumenti:
Induru ni ndende.
Nkurusha Murefu,
Umugaga w'imali;
Yubatse Gahoro,
Ahakorera isukari:
Akayikwiza abazungu;
Na we ni Kavumenti:
Induru ni ndende.
Nkurusha na Radiyo,
Zikwiye amakambi,
Zigatwara amagambo;
Nazo ni Kavumenti:
Induru ni ndende.
Nkurusha n'indege,
Zigendera hejuru,
Zigataha i Bulayi,
Zigahuruza Abazungu,
Amakuba avutse:
Nazo ni Kavumenti.
Induru ni ndende.
Nkurusha na Daudi,
Ategeka u Buganda;
Nkurusha na Gahaya,
Agategeka mu Nkore:
Nabo ni Kavumenti,
Induru ni ndende.
Nkurusha Rumanyika,
Utegeka i Karagwe;
Na Kinyamazinga,
Utwara mu Bugufi:
Na bo ni Kavumenti,
Induru ni ndende.
Nkurusha na Ntare,
Utegeka u Bujinja
Nkakurusha Ruhinda,
Utwara ubwo Buhaya;
Kandi na Mboneko,
Utegeka Kiziba:
Nabo ni Kavumenti,
Induru ni ndende.
Inkuba Ibanza Gukubita  Ibyivugo Inkuba ibanza gukubita ya Rwiratiramihigo,
Ndi umutoni w'intambara,
Intwali y'Imbabazamahanga bankunda mu mihigo.
Bazi ko nahiganye umukogoto kuri Rutangira,
Abagitwaye imiheto batinya ku iteme,
Umutasi wa Basebya abonye natabaye ku isibo,
Asubiza bene Nyirantwali
Ati: Nimuhungire kuli Rutangira twatewe n'Imbungiramihigo,
Zatabaye ari igisagara.
Jye waziboneye muri Jenda,
Zatwitse ingerero z'iRuhunde na Rugundu;
Abantu baguye mu Gitanga,
Umubisha watembagaye inkwaya ni uw'Inkerakulinda
Uwiseguye imitimba ni uw'Inkerabatanazi,
Uwa nyamuturukwaho n'intambara yapfuye agisobanura intwaro!
Uw'intwali bakundira amarere yaguye mu rukuko;
Uwa Rukomerwa aheze mu rukara rw'inkuba;
Uw'inkaburamakuza yapfuye yakongotse.
Ingaraguramahina we yamuhinganye nk'iminega
Intwali ibanza mu iteme ya Rutebezandekwe;
Uwe yamuteye rwubikanshuro
Uwa Rushobora kulinda yaguye mu nshuro iraye;
Imbimbura kurusha ya Rutebezandekwe
Uwe yamuteye mu ivumbara ry'akato.
Intwali yicisha abali, uwe yamushahuje indekwe.
Indakaliraguhiga uwe yamuhamije amakuza,
Akimuratira ayo makuru abona inkuba zihindana imirera.
Rutivanga n'impunzi nizihiwe n'inkindi;
Munyankiko abwira Basebya
Ati: Sigaho uyu murasano nabonye abasore baduteye.
Umwe ni Ruti na Rutanga na Rutagerura imbaraga,
Ni indatungurwa ya Rutuma
Ati: Rutiyegura amahina ibyo guhunga ntabizi!
Jye yasanze mu mahina namurashe imisakura,
Andahira Rukanikasibo, ngo ntiyasubira inyuma,
Yanze gusiganira iteme na Rutaganira, ntawamuturukiraho
Atera intambara umukenya ntakire,
Yatera inshuro akagenda inshucu imwe;
Yishima akulikiye induru akaboneza indekwe.
Indabukiramihigo ya Rubuga ndi umusore sinifuza ko itabaro risiba;
Ntwara insatirabafozi, nayigize iyo kurengera imfura.
Ntako isa ni imfuruta murabaze Rwiratiramihigo,
Aho bavuze imitimba njya kuyiteranya n'Abakogoto
No mu itabaro sinayisiga.
Rusenyangogo igira urusenge ruyirangije.
Umukobwa Imana yahaye amenyo ariko ikamubuza guseka  Imigani Ibyivugo by'abagabo 1

Inkerarugamba y'umuhungu
Ab'imihisi ntibamburanya imihigo
Barareka nkayibanza jye ngabo y'umutwe.

Ndi imbonezamyambi ya Rugina
Ndi umugirwa w'intore
Intambara iteye ubwoba nyibanza imbere
Ndi Ruterabwoba ndi Rutaramanaguhiga.

Ndi isata ishoka bagasamara
Ndi bishyika bishyika umutware ku mutima
Ndi Inshyikana ku mubiri
Ndi ingeri yasumbye inkiko.

Ndi Mihigo itarambira abahungu
Minega icyaha induru
Rubabazigitero igitaramo gihimbaje
Ndi Rutikanga urukubo ndukotanamo.

Ndi Ngabo itagerura icyusa ya Runyagiranduru
Intambara ngezemo ntishogosha
Nkaba imanzi y'abacu.

Ndi Ngoga bavuga inkubito
Ndi Rukerakubarusha
Inyamibwa narogeye mu yindi mitwe.

Ndi Rubimbura ahananiranye wa Simpunga
Umuheto urengera imfura nywuhorana mu ntoki.

Ndi Rudakubana mpamya induru
Indamutsa murwanira ishyaka
Ndi umuhungu udahehembya amakuza
Ngira impambara mu mihigo
Nkesha indatirwabahizi.

Ndi Runihura mbanje mu iteme
Intwari bahariye ibanze
Rudasongerwa n'amasibe
Ndi inkuba ihindana iminega.

Ndi Rupfukamiramakombe rwa Nyamukeba
Ndi n'Imanzi ya Rukubamo
Semwaga wa Rugango
Ndi ingabo inesha igitero.

Ndi Rutayoberana mu nduru rwa Semwaga
Rukabu ntwara Rubibi rugerna ikirari
Nyibana mu nduru
Runihuza iminega
Ndi icyamamare cy'umutwe.

Ndi Rwema rw'intare Rubaririzakobe
Inshongore sinagarambye ndi Rubabazigitero
Ndi umugabo ushita ababisha ku ndekwe wa Rushimirwabigwi
Ndi umushumba w'urugamba
Ndi uragira amakuza.

Nkubito itihorera induru
Rutikuranamakuza nsanganya igitero
N'iyo gihingutse ngiterana imbaraga
Ngarambe itikura imbere y'ingabo
Ndi Rwema badahiga
Ndi Nkubito idasubiza imihigo ku rugamba
Ni jye Rutavutsamakuza.


Ibyivugo by'abagabo b'intwali 2

Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.


Ibyivugo by'abagabo b'intwali 3

Ndi Minega icyaha induru Rubabaza igitero,
Inyamibwa y'abankunda
Rwema rw'umutwe ndi ingenzi ibamenera.

Ndi Minega idasa n'impunzi, intambara isezeye abayisalika,
Rwamwaga nsezera ingabo.

Ndi Minega ya Rubimbulirangabo, sintiya gukotana ikobe livuze.

Ndi Minega ya Rugambwa, ndi rukanika abo ndusha kuba umutwe.

Ndi Mutarugera wa Rugina, ishyanga mpagomwa umusore.

Ndi Mvutaguranamitali ya Rutamu rw'isabutanga,
Uwo abatware bakundira icyusa,
Mu Mbuga na Nyamisagara nasatiye intambara.

Ndi Ngoga ihanikira abatinyi, abatali aho rukomeye bakubirwa inyuma.

Ndi Ngoga ya Rugango, urugangazi mpindana umwaga.

Ndi Nkubito ilirimbwa ku iteme ya Rutanguranwashyaka,
Ndi ruti rwemeye amahina,
Ndi Ngoga bavuga imbaraga ya Rubabazandongozi.

Ndi Nyamuhurura bahunga, wa Ruhozamihigo, ndi Ruboneza ayera ibirenge.

Ndi Nyamukabukira ilidahemba, lyajya guhemba ligahetura.

Ndi Nyamutikura inshuro ibigembe wa Rugemanduru,
Umugirwa w'urugamba narukenesheje banyaga Inyagirabahizi.

Ndi Rudacogozwa n'abafozi, nikingiye ingabo itanyeganyega.

Ndi Rudakenga bavuga imihigo, rutaganira nsumba ibigarama,
Inkebamugabo ya Bigaga, narashwe mu biganza mvuna igaju lya Munana.

Ndi Rugaragara ku rugamba rwa Nyandekwe,
Imfizi irwana ishyaka, ishyanga, baranyifuza,
Ngo ndi Milindi imenera ingabo.

Ndi Rugaragara urugamba rukomeye,
Ndi rusesa igitero igitondo kigatangaza.

Ndi Rugaragara mu z'imbere, rushinguka mu z'inyuma,
Ruterabwoba, Sebuharara Nkombe ya Rugina
Nimanye inka mu nkoko, inkomere zinyita Rugina.

Ndi Rukanika amakuza, ndi Nyilimbaraga y'ishyaka,
Ishyanga ntibaranshira amakenga,
Ndi inshongore ikaraga ababisha, ndi ruti rutavaruka n'amahanga.

Ndi Rukelikibaye amasonga abaliriza iyo bicika.

Ndi Rusakara nkubita inshuro rwa Ngabo nziza,
Niciye ku cy'ihubi, abahungu bahurura bantabaye,
Nkitwa inkerarugamba itagamburura mu mihigo.

Ndi Ruti rutavaruka n'amahanga, abo mu mutwe wacu baranyifuza,
Ngo yaje Rukabu bisunga isonga batijana.

Ndi Rutinywa rutima intambara igicuza, ndi icyaga kibageruza.

Ndi Rwamamara mu ntambara,
Rwa Mutagisha imitwe y'imenerarugamba,
Iyo nzilimo ntizikubana ngungiza amahina.

Ndi Rwema rw'abahizi, rwogezwa n'abagabo rwa mucurankumbi,
Abanyamahanga bangize indahiro.

Ndi Rwigerezaho intwali zisalitse,
Ndi nyamuca aho batinya wa Rubuza imanzi gutabara,
Ndi ruti ruhorera abishwe n'imyambi.


Ibyivugo by'abagabo b'intwali 4

Ndi Rwogezwa n'ingabo rwa Ngango,
Singarambira urugamba nka rubanda rw'inganizi,
Ntwara amacumu adahemba.

Ndi umunihuzaruti wa Rutamu urugamba dutonganye ntirutaha,
Ndi rubalirizakobe.

Ndi umuzibanduru wa ruzingandekwe, ntwali imena urugamba
Iyo nyibanguyemo amakuza abatali isibo barasigana, nkarwigiraho na Nkubito.

Ndi uwo amahina adakura umutima,
Uwo imbambanyi zikundira kwizera wa rwuhirandekwe,
Ndi umutegeka w'intambara intore zangize uwo kulinda.

Ngoga yasiliza mu masoko, Ntare yasanze ndi rusumbanyamugabo

Nibiliye mu iteme niburukira mu itabaro,
Intukura nyikuye mu za Matama,
Umubisha mutambika ku ruhembe rw'umuheto.

Nyahuzi y'amacumu ndi rutinyirwa amakuza,
Iyo ngeze mu gitaramo nta mutware umvugana impuhwe,
Ndi Mwaga w'Indinda.

Nyamuturuka intamabara ku mutwe,
Nyitera amacumu ngira ngo idakira uwa Rugemahabi,
Ndi Njyarugamba.

Nyili umuheto w'imfuruta nawukubise umuhima ku nda,
Umuhimakazi arayidoda, nkaba rukindurambavu.

Rubabaza igitero rucyaha abaganizi, inyamibwa idatinya,
Ntera inshuro ntigaruka.

Rubabaza kubarusha, rugumaguza ingango,
Rushengurana inkindi, inkuba idasongerwa nishe Sumiramya.

Rucumitanamifuka rufungulira amaco,
Icyo abandi bamukundira ntacikwa n'uwo yahamije.

Rudakenga bavuga imihigo, rukemampunzi batijana,
Ndi inkuba irakazwa n'induru.

Rudatsikira yumva induru rwa Nyandekwe,
Ndi indongozi y'urugamba, iyo ruvutse ngenda imbere.

Rugaragara ahananiye ingimbi rwa Ngabo nziza,
Nkubita urugamba rugishyikirana, nkaba ruhindananjunga intwali y'ibanze.

Rusakarana inkubito Rwagitinywa,
Inyamibwa yo muli izo nkuba, ndi rulirimbwa ahananiye indi mitwe.

Rushimutamuntu rwa Nyamashara,
Imfizi y'icyaga kandi ndi ingare y'ingalika mu mahina,
Nkaba imfizi itsinda bihinanye, ndi ruburamanywa Rwagitinywa.

Rutabura ubugabo ngeze mu babisha,
Rwagitinywa Rugina ntibamburanya,
Itabaro ndihoramo jye nyamibwa y'umutwe.

Rutaganira nenze ingabo, rusuzuguza abo twahigiye gusohoka,
Ndi imanzi mberewe n'umurera.

Ruti bataramana inyuma, ruboneka mu b'imbere,
Rusatira aho twateye, rutagarukanwa n'inshuro.

Rwigerezaho nkumbuye kuba intwali,
Rwa Nyilimbirima ntwara imbibi y'umukore, sinyigura umukinzi,
Niciye mu rwamu rw'imbunda, imbungiramihigo zizi icyo nazimaliye.

Rwononamirera rwa Mugema, ndi ikibyiruke cy'inzovu,
Narasaniye mu bikombe ibitare birakuka,
Abo mu gicu birahira Rwahama rw'i Muganza.

Mihigo itikura isuli igasandaza n'uyikinze, si ndi isibo muli izi ngabo
Uwarobanura ingenzi yambanza jye nyamibwa.

Mugabo umenera intore mu ntambara iteye ubwoba,
Yishe nyir'ibiti, yiciye Nyamikingo umwami yamutumye,
Yishe na Rugina rwa nyir'icyahi.

Muribuzi wa Rumanzi inyota y'amacumu;
Runyagiramihana n'ubu ni ingwe, akumira urugamba,
Ni inkerarugamba itagamburura.

Munyurangabo wa Rugango, rugandura amakuza,
Mbona amakombe y'ibyuma nkarwanira kuyasanga.

Munyurangabo wa Ruhuta, umuhungu sinitalika intambara zambonyeho Rugina.

Wambajije Mudakikwa na Mukikwababisha,
Iyo nshatse kubura indekwe nsa n'inkangu y'i Buhoma.
Nyiramwiza  byiza kumvira Kera habayeho umagabo, akagira umugore. Bukeye umugore arasama.
Umunsi umwe uwo mugore yegura ikibindi ajya kuvoma kandi akuriwe.

Aragenda aravoma, amaze kuzuza amazi mu kibindi, agerageza kucyikorera kiramunanira.

Nuko arivugisha agira ati «icyampa nkabona unyikorerera iki kibindi, maze iyi nda ntwite nazayibyaramo umukobwa, nkazamumushyingira; nazayibyaramo umuhungu bakazanywana.»

Ako kanya inkuba irakubita, ikibindi iragiterura igitereka mu rugo.

Biratinda maze wa mugore arabyara, abyara umukobwa. Bamwita Nyiramwiza.

Amaze kuba umwangavu, umurabyo ukajya uza ugahagarara ku mulyango, ushaka kumutwara.

Nuko wa mukobwa akaririmba ati «erega sinari nakura, yewe mwami wo hejuru, ninkura nzagusanga!» Bikomeza bityo! Ababyeyi be bamubuzaga kujya hanze kugira ngo inkuba itamutwara.

Umunsi umwe, abandi bakobwa baraza baramushukashuka ngo bajyane gutashya no kwahira ishinge.

Nuko yiteba ababyeyi be maze ajyana n'abandi.

Bageze ku gasozi, imvura iragwa.

Abakobwa bose bajya kugama mu isenga ry'impyisi.Bagezemo umurabyo ushinga ku mulyango.

Nuko ba bakobwa basohokamo umwe umwe; ugeze ku mulyango akavuga aririmba ati «si jye Nyiramwiza useka amasaro agaseseka.»

Maze umurabyo ukamureka agatambuka.

Nuko Nyiramwiza asigayemo wenyine araza, ageze ku muryango, avuga kimwe n'abandi.

Nuko araseka! Maze amasaro arameneka, yuzura hasi. Ako kanya inkuba irakubita. Me! Iramutwara! .Amaze kugera mu ijuru inkuba iramutunga, babana igihe kirekire.
Amaze kubyara gatatu ahetse uwa kane, abwira Nkuba ati «ndashaka kujya gusura iwacu ndabakumbuye.»

Inkuba irakubita, maze iramwururutsa.

Imuha amatungo: inka, ihene n'intama.

Imuha n'abagaragu bo kumutwaza amaturo n'ibindi byinshi.

Nuko Nkuba aramubwira ati «uramenye unyure mu nzira y'agatsibanzira, ntunyure mu nzira y'igihogere. Naho ubundi wazahura n'umugabo utari jye.»

Nuko Nkuba amaze gusubira inyuma, wa mugore yinyurira mu nzira y'igihogere, ngo mbese araba iki ?

Bageze imbere bahura n'igisimba. Kimwaka ibyo yari afite byose kirabirya. Hasigara we n'abana be gusa.

Kirangije kiti «mpeka» Aragiheka, maze akagenda ahigimba, naho ari ugucira amarenga ba bana be aho bari bahungiye ngo bajye kubwira basaza be ngo baze bamukize icyo gisimba.

Ubwana burarorongotana bugera kwa ba nyirarume, buvuga uko byagenze.

Hanyuma bambika imbwa, bafata amacumu n'imiheto baratabara.
Bahageze, basanga wa mugore agihetse cya gisimba, ariko atagishobora gutambuka.

Ababonye agiterera hasi. Babanza kugica agahera, nyuma bagica amaboko n' amaguru.

Ibyo cyari cyariye byose babikivanamo.

Nuko baracyica.

Nyiramwiza abona gutaha iw'ababyeyi be.

Si jye wahera !
Ihene  Uturingushyo Narariye umusinga dusangiye ubwoko

Wa Musabwa wa ndanze gusekwa mu nzira,

Anzimanira musheru ,anshira inkoni,

Ati : nshimye iyo !”

Ikagira ikibibi ku mugongo

N’ikibengero ku murizo,

Ica bugufi nticanirwe,

Yaceceba igana iziko,

Bakayizirika mu ijosi,.

Igira ikizizi ikazira ikizinzo,

Ikizira nyacyo ntinywa abantu bakuru,

Umva ruhaya ruharaye guhaha I Bugoyi :

Ntihongerwa Umutware,

Umutwaro wayo ugerwa mu nkondwe kabiri !
Ruhato n' agasamuzuri umugani amayeri agasamuzuri Habayeho umugabo Ruhato akaba n'umuhigi.
Umunsi umwe ajya guhiga , avumbura agasimba yirirwa akirukaho agera imunsi atarakica.
Amaze kunanirwa abaza ako gasimba ati «Wa gasimba we uri iki?»
Karamusubiza kati «ndi agasamuzuri ka muzunzuri,gasura ntikanutse, Kakicwa ntikaribwe, karibwa ntikanebwe.»

Umugabo ati «Ruhatonkwice!»

Agasimba karahagarara aracica agiye kukikorera karamunanira.

Umugabo arongera ati «Ruhato nkwikorere!»
agasimba karareka arakikorera akajyana i muhira.

Akagejeje mu rugo agize ngo aratura ka kanyagwa kanga kumuva ku mutwe.

Arongera ati «Mbe wa gasimba we uri agaki rwose?»
Agasimba kamusubiza nka mbere kati «ndi agasamuzuri ka muzunzuri, gasura ntikanutse, kakwicwa ntikaribwe, karibwa ntikanebwe.»
Umugabo ati «Ruhato nguture!»

Agasimba karemera aragatura.

Umugabo nawe atyaza imbugita ayitikuye ku gasimba yanga guhita .

Ruhato ati «wa gasimba we uri iki?» Kamusubiza nka mbere .

umugabo ati « reka nkubage!» Karemera arakabaga; arangije barateka.

Inyama zimaze gushya, Umugore agize ngo aragabura, zanga kuva mu nkono.

Umugabo ati «wa gasimba we uri iki?»

Agasimba kamusubiza kwa kundi.

Umugabo ati «Reka nkurye!» Agasimba karemera kava mu nkono arakarya.

Umugore abibonye abwira umugabo we ati «kandi wa mugabo we ntuzisazira, wabonye he inyama ziribwa zivuga!? Umugabo ati «ceceka wa mugore we nyihera umutsima gusa maze nkwereke!»
Umugore ati «uko biri kose sinsangira nawe.»

Umugabo ati «zireke nzirire n'ubundi ninge zaruhije!»

Umugabo atangira kurya, abwira umugore we ati «ariko wakwiririye,ubwoba bugiye koko kukwicisha ipfa n'inzara!»

Umugabo aririra arangije araryama.

Igicuku kinishye, nyamugabo ashaka kwituma, agezeyo biramunanira, ati «wa mugore yambwiye ukuri.»

Arakomeza arahatiriza ariko biba ibyubusa.

Niko kuvuga nka mbere ati ati «mbe gasimba uri iki?» Na ko kati «ndi agasamuzuri ka muzunzuri ,gasura ntikanutse ,kakicwa ntikaribwe, karibwa ntikanebwe.»

Umugabo ati «reka nkunnye.» Agasimba kamuturumbukamo kiruka, umugabo nawe ahita agwa aho.
Ingwe yihekuye  Imigani Ingwe yari ihatse urukwavu, impongo, igikeri n'igitagangurirwa, bukeye ishaka kujya kwa sebukwe. Igufatira abana b'impongo n'ab'igitagangurirwa, ibashyira mu ruhago irarukanira. Ihamagara abagaragu bayo ngo bajyane kwa sebukwe.
Ikwika igikeri uruhago rurimo ba bana, urukwavu rutwara itabi rya shebuja, impongo itwara umuheto wayo bishyira nzira. Ingwe iza kubwira Bakame iti, "jya kuntekerera itabi". Bakame irayisubiza iti, "mu bantu haba imbwa kandi zikanzira, ngiyeyo zanyica". Ibwira impongo iti, "igireyo ureke aka kanyabwoba".
Impongo iti, "databuja, abantu bakunda uruhu rwanjye, ngiyeyo sinabakira." Ingwe yigirayo, yitekerera itabi. Ngo itirimuke, Bakame ibwira bagenzi bayo iti, "nta kwikorera icyo utazi, nimuze turebe ikirimo." Zitura igikeri, zipfundura uruhago, zisanga ari abana bazo! Hagenda impongo ibasubiza imuhira; igira ab'ingwe ibakubita muri cya gihago, banze kurwuzura ishyiramo ibisinde.
Igitagangurirwa kirarukanira, bigaruka ako kanya. Nuko ingwe iba iraje, bikomeza urugendo. Biza guhura n'indi ngwe, biraramukanya. Ya ngwe igeze kuri Bakame, Bakame irayibwira iti, "ubwenge bw'umwe burayobera." Igeze ku mpongo, impongo iti, "nteye intambwe ebyiri, ntera abana imuhira!" Iramukije igitagangurirwa kiti, "nkanira uruhago nkarusha uwarukaniye ejo." Iramukije igikeri kiti, "barima ibisinde bakankorera".

Nuko iyo ngwe ibihatse, irishima ngo ifite abagaragu bazi kuvuga neza. Bikomeza urugendo. Bigezeyo, igikeri kiratura kirihungira ngo kiriheje, hasigara Bakame. Ingwe ihamagaza uruhago rwayo, birarupfundura, birajyana bigera naho Bakame yisubirira ku muryango, haciye akanya iranduruka.
Bimaze guhashwa, sinzi uko ya ngwe yarabutswe agahanga k'icyana cyayo irakitegereza isanga koko ari akacyo. Ikimwaro n'umujinya birayica, irazenga, ibura aha ikwirwa, igaruka igana mu muryango, ibura Bakame; irakubirana isubira imuhira itanasezeye! Igeze mu ndiri yayo ibura ibyana, ibura n'abagaragu, yicoka mu ishyamba ngo ihorere urubyaro rwayo, ariko iraheba.

Ngiyo ingaruka y'ubugome!
Ni jye Muzimyi!  Ibyivugo Nazinduwe no kuzitana n'umuzimyi
Muzimirizamo Rwantizimira
Ahinduka umuzimu
Yahoze ari muzima.

Nisasira Musenyi
Nkiyorosa Muvumba
Imfizi yo mu basare.
Indyoheshabirayi - Umuvugo 8  Imivugo Ibisingizo by'iyo Ngurube isuzuguza ibiribwa bindi.
 
Ingurube ivura inkono kubiha,
Ikagira ubwenge bwo mu bitekwa,
Iya rwiganza mu Misiyoni,
1000 Ncyuye indatwa yo mu bibagwa,
Ize mu rusange rw'abadutwara,
Ikunde iratwe muri rubanda!
Ivane intama mu isafuriya
Ikure isake ku isahani,
1005 Ineshe n'inka yo mu batetsi.
Amahene yose ave mu bikari,
Ikube ibyo bihugu ibe icyigenge,
Ivangwe n'imiteko y'imyaka.
Iyihe kuryohera Abanyarwanda.
1010 Ni rutsirika bubihe
Ikabutsura ikabutsinda,
Ikabutsemba ikabubumba!
Ni rubumba batetsi
Rwikunda ku mbehe,
1015 Rwiganza ku myunyu
Rwigenga mu bikari,
Ruhatunga burundu,
Rwikebera iyo fasi,
Ikayitunga nk'Umwami,
1020 Ikahabumba itavuguruzwa!
Ni ruhonjoka gitware,
Rwizihirwa n'ibondo,
Ni impogazi rubunga
Ya rutengerana ngingo
1025 Imvuruga-bisogororo
Ya rusaga sorori;
Ni inyumba rwabunga
Ya ruvonyeza-bijumba!
Ni ruteturura abagore b'impumbu,
1030 Rutuburira abibutse gucunda,
Ruhimbaza abakikije ameza,
Rusohoka ku isafuriya isaha isohoye
Rutavugisha impuha abo yaryoheye mbere,
Rutetereza abiratana inyama zindi,
1035 Rusendereza amasahani ukabikunda,
Rukorerwaho imisango y'isabukuru,
Rutumirirwa Abazungu iyo bava,
Rutera icyunzwe cy'uburyohe.
Rwinopforwa n'abahinyura ibindi,
1040 Rubahaga umubyimba ukaguka,
Rubatera umudigi nk'uwa nyamaturi
Ubwo yaturutiye iz'amashyamba,
Ikaba inaturuka kure h'ishyanga,
Ndariyibanje izina ry'ingurube
1045 Izajye iratirwa aho yabazwe:
Yitwa "Indyohesha-birayi!"
UBURYARYA BWA BAKAME (Igice cya mbere)  Amapfa, inzara ku inyamaswa zose mw'ishyamba  Mahero arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikali,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo uruboli.
Akebura intambwe ajya mu ikawa.
Ubwo agasusuruko karababiliye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kilizihirwa,
Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hilya.

Ibyo namubwiye bigumya kuza
Si ibihingwa si amatungo.
Ubwo aliko akumva atameze neza,
Imitima igakomeza kujya inama;
Ibyo guta iwabo ngo ajye Bugande
Yali yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye.
Ava mu ikawa alinanura.
Acuma gatoya ananirwa igenda,
Arahagarara aratekereza,
Akazinga umunya agashima mu mutwe.
Ngo byende ho akanya
Ati: ndi imbwa bikabije.
Arakabuza ati: ngiye
Kubwira uwambyaye
Ko kwigira icyohe
Bikwiye undi utali jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu.
Jye nkomeza urugendo.
Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo tulimo.
Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikali.
Ahakura agatebo,
Ajya muli ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhulira mu rugo
Ahatura iyo kawa.
Mbibonye ndashoberwa
Nti: yumviye rwose,
Agatima karagarutse
Aragira ngo anyurure.

Ngo mbure icyo mubwira
Kugira ngo mushime,
Mpamagara abatoya.
Nti: ntabwo mureba
Undi mwana uko agenza!
Mulicaye mu nzu,
Aravunika mumurora,
Arakora mukalyama,
Agatura uwe mulimo
Umugono muwuhuruza!

Nyina, we yali mu nzu
Uko yakigunze
Agahinda kamwishe.
Arasohoka arareba
Ati: mbese iyi kawa
Yo iturutse ahagana he?

Ubwo yibazaga abizi,
Akagira ngo abone ubulyo
Bwo kogeza umwana
Watwumviye bwangu.
Mubwirana ubwira
Nti: ngaho muhembe
Uyu mulimo ni munini.

Ubwo twihina mu nzu
Duterura akabindi
Dushyira mu kirambi.
Nti: ngaho Mahero
Cyo ngwino uyibanze
Ni wowe tuyikesha.
Ati: ndanze kubanza
Abakuru bakili aho.
Nti: nta cyo bitwaye
Iyo ali bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.

Kuva kandi uwo munsi
Mahero aba umwana
Uyu wumvira rwose
Wakorora ati: ndaje.
Ntibyashyize kera,
Musabira umukobwa
Barwubaka neza
Babyaranye kabili.
Imibanire yabo,
Rubanda babizi
Babita mahwane.

Iyo agana mu mahanga
Aba ali imbwa mu zindi
Aho kwicara nk'ubu
Ngo aturane neza
N'abatumye abyiruka.
Amezi y'Ikinyarwanda  Imivugo, Ubumenyi Ibisingizo by'iyo Ngurube isuzuguza ibiribwa bindi.
 
Ingurube ivura inkono kubiha,
Ikagira ubwenge bwo mu bitekwa,
Iya rwiganza mu Misiyoni,
1000 Ncyuye indatwa yo mu bibagwa,
Ize mu rusange rw'abadutwara,
Ikunde iratwe muri rubanda!
Ivane intama mu isafuriya
Ikure isake ku isahani,
1005 Ineshe n'inka yo mu batetsi.
Amahene yose ave mu bikari,
Ikube ibyo bihugu ibe icyigenge,
Ivangwe n'imiteko y'imyaka.
Iyihe kuryohera Abanyarwanda.
1010 Ni rutsirika bubihe
Ikabutsura ikabutsinda,
Ikabutsemba ikabubumba!
Ni rubumba batetsi
Rwikunda ku mbehe,
1015 Rwiganza ku myunyu
Rwigenga mu bikari,
Ruhatunga burundu,
Rwikebera iyo fasi,
Ikayitunga nk'Umwami,
1020 Ikahabumba itavuguruzwa!
Ni ruhonjoka gitware,
Rwizihirwa n'ibondo,
Ni impogazi rubunga
Ya rutengerana ngingo
1025 Imvuruga-bisogororo
Ya rusaga sorori;
Ni inyumba rwabunga
Ya ruvonyeza-bijumba!
Ni ruteturura abagore b'impumbu,
1030 Rutuburira abibutse gucunda,
Ruhimbaza abakikije ameza,
Rusohoka ku isafuriya isaha isohoye
Rutavugisha impuha abo yaryoheye mbere,
Rutetereza abiratana inyama zindi,
1035 Rusendereza amasahani ukabikunda,
Rukorerwaho imisango y'isabukuru,
Rutumirirwa Abazungu iyo bava,
Rutera icyunzwe cy'uburyohe.
Rwinopforwa n'abahinyura ibindi,
1040 Rubahaga umubyimba ukaguka,
Rubatera umudigi nk'uwa nyamaturi
Ubwo yaturutiye iz'amashyamba,
Ikaba inaturuka kure h'ishyanga,
Ndariyibanje izina ry'ingurube
1045 Izajye iratirwa aho yabazwe:
Yitwa "Indyohesha-birayi!"
Inka ya Musoni 3  Inka Rugina bingiza Izogeye
Rukabu rw'amakuza akebye imbibi
Rugomwa bacuranga mu mbuga
Rumarashavu ziga inkubito
Rudahinyuka bazanye imiheha

Rusengo rwo mu ngabo z'isuku
Ruberwa n'imanzi ku mubiri
Rutica umugambi w'impuruza
Ruboneza abahutira umugabo
Rujyana isahaha mu mihigo

Ruhingika intumbi mu rubuga
Rutumva ay'inganizi ziterura
Ruhangariza itiro umurambi
Ruhangura ay'imihirimbo
Ruhambana imbuzi umugereka

Rwa Mirindi ya Rusizana
Isata yateruye mu bukangara
Igeza izogeye ziba amariza
Itareshya n'amashyo y'Ingeyo
Yakaraswe na Rwabugiri

Imana y'ino yabiremye kumwe
Ibaha igikundiro cyo ku mubiri
Ngombwa ntiwagira n'aho ukema
Inganzo yayikundiye kera
Zikijya kwibuka imiborogo

Iyanjye mihigo nyizizanamo
Nsa n'ukuye imiheha ibwami
Nsanga zinkumbuye zose
Zikwiye inzira yo ku ndengo
Zirora impinga ntungukamo

Nzikatajemo impamagazo
Nta yacikanywe n'impakanizi
Inyambo ni icyo twuzuriyeho
Nuko mbanza izirimo inyamibwa
Ubwo Rutarindwa yazihanaguye

Ninjya kwita ingabo z'i Nduga
I Nyanza nibajya kuziririmba
Numve iy'Insezeranyaminyago.
Imbyino z'inkorongano  Abakuru Umugani baca ngo: "Yariye karungu" cyangwa "Yarumye karungu", wakomotse kuri

Nyirakamagaza n'umugabo we Karungu bo mu Rwampara rwa Kigali, ku ngoma zo hambere.

Bawuca iyo babonye umuntu warakaye yarubiye; ni bwo bavuga ngo: "Nimumubise dore yariye Karungu."

Uwo Karungu yari atuye mu Rwampara rwa Kigali, akaba n'umushumba wa rwoma; wahugiye mu nka gusa. Yabayeho mu gihe cya Mushoranyambo, ari we bita Rugarukiramfizi, wa wundi uvugwaho ubusambo bw'agahebuzo.

Kubera iyo ngeso y'ubusambo, Rugarukiramfizi yamaze kunaniranwa n'abe mu Buganza, atura mu Bwanacyambwe, ahitwaga ku Gasharu; niho yise Mburabuturo. Amaze kuhatura, umugore we abura amavuta yo kurunga, yajya kuyaguza mu baturanyi be, bakamushwishuriza; bakanga kuyamuguriza. Rugarukiramfizi abyumvise, ati "Ino si inturo ni imburabuturo"; izina rifata ubwo.

Biba aho biratinda bukeye arapfa; apfa azize ubusambo bwe. Asiga umugore we Nyirakamugore n'umukobwa we Nyirabishangali, n'umushumba wabo Rwujakararo. Yapfuye ari umutunzi wavugwaga cyane; ariko muri ubwo butunzi bwe ntagire abagaragu kubera ubusambo; ni cyo cyatumye apfa asize umushumba umwe waragiraga amashyo atagira ingano.

Nuko haciyeho iminsi wa mushumba Rwujakararo na we arapfa. Nyirakamugore n'umukobwa we Nyirabishangali, basigara muri izo nka bonyine. Bakaba ari bo bakuranwa kuziragira. Umwe yaba yaragiye nka none, undi agasigara ku rugo. Babikora batyo; ariko bibagora.

Bukeye mu Rwampara hakaba umugabo Karungu, bamubwira ko muka Rugarukiramfizi ashaka umushumba umuragirira inka. Arahaguruka ajya gukeza Nyirakamugore i Mburabuturo; amusaba amata y'ubushumba, dore ko yari umushumba rwoma, Nyirakamugore abyumvise arishima kuko abonye inshungu yo kumugabanyiriza ingorane.

Karungu amaze kubona ubuhake, asubira mu Rwampara kuzana umugore we Nyiraneza (umukobwa w'ineza isa n'umuyange: igisingizo cye cy'ingeso nziza); ariko Karungu uwo ngo yari igisambo gutambutsa Rugarukiramfizi utarushwaga. Yimuka mu Rwampara n'umugore we, basanga Nyirakamugore i Mburabuturo. Abaha inka cumi z'imbyeyi z'intizo. Karungu amaze kuzishyikira aha Nyiraneza itegeko: ati "Ujye unywa amacunda gusa, naho ikivuguto n'inshyushyu bibe ibyanjye" Nyiraneza yemera ubusambo bw'umugabo we, anywa amacunda, ikivuguto n'inshyushyu abiharira Karungu. Bukeye Karungu yongera kumubwira, ati "Dore tumaze kubona amavuta, na yo ntukayakoreho ni ayanjye." Nyiraneza abyemera ariko agononwa.

Bukeye agenderera abandi bakobwa b'i Mburabuturo, bayaga urukobwa; abatekerereza urupfu yapfuye, Abandi baramuseka; bamwe bamwemeza ko azajya arunga bagasangira. Arita mu gutwi arataha. Nimugoroba Karungu acyura inka arinikiza arazikama. Zihumuje ajya mu nzu, umugore aramugaburira; amuhereza indosho na we yenda indi barasangira. Karungu aramureba ntiyamubuza, ariko arya ajiginywa; ku mutima, ati "Nzaguharika!"

Bukeye, Karungu ntiyazuyaza ajya kurambagiza umugore ku Kacyiru; ahasanga umugore w'ikirongore witwaga Nyirakamagaza. Aramusaba, aramuhabwa, aratebutsa barashyingira. Nyirakamagaza ageze kwa Karungu amugabanya inka na Nyiraneza. Amutegeka ko atagomba kurya ku birunge. Bukeye abantu b'i Mburabuturo bamaze kubimenya bati "Uyu si umushumba wa Nyirakamugore, ubanza ari umugabo we wazutse." Nyirakamagaza we yemera amategeko; ariko akajya abirya rwihishwa. Bukeye Karungu arabimenya; ahimba amageza yandi. Abwira Nyirakamagaza ati "Kuva ubu nzajya ndya ibirunge bikonje ni byo bingwa neza!" Guhera ubwo umugore yarangiza kurunga agasanga umugabo mu nka akamusigariraho ngo ashokere. Undi agaca ruhinganyuma akajya kwiba bya birunge akabirya. Umugore yatahuka agakubitwa n'inkuba akayoberwa uwamwibye akumirwa. Karungu yacyura akabura ibirunge akamutonganya, bakarara ku nkeke.

Nuko biba akamenyero, Nyirakamagaza amaze gushoberwa atangira kugenzura umwiba. Bigeze mu mashoka y'inka, atuma umwana, ku mugabo we ngo amubwire ko agiye kureba iwabo bamuhururije ko barwaye (ariko ubwo yaramushukaga). Umwana amaze kubwira se, Karungu ashyira nzira ajya kurya ibirunge by'akamenyero asanganywe. Ageze imuhira asanga umugore yamwihishe. Asumira urwabya rw' ibirunge akoramo araroha. Nyirakamagaza aramubaza, ati "Ubwo uragira ibiki?" Karungu aramwara, aterura urweso rwarimo ibirunge, arucinya umugore rumusandariraho. Nyirakamagaza ararakara ararubira, afata Karungu amushinga amenyo ku mazuru arashingishira, arashikura aracira; amusiga na bya birunge; induru arayidehera Rubanda barahurura, basanga Karungu yacitse amazuru avirirana n'ibirunge byamuhindanyije. Inkwekwe bayivaho bariyamirira, bati "Nyirakamagaza yariye Karungu; yamuriye amazuru amujijije ibirunge yamwibye!"

Kurya karungu = kuruma karungu = Kurakara cyane; kurubira.
Urukwavu n'igikona  Imigani, Abana Urukwavu rwatonganye n'igikona, rurarakara cyane, rushaka kucyica. Ariko igikona kibibonye gityo, kirigurukira kiragenda. Urukwavu ruti, "iki gisiga nagikinishije mba nacyishe nkakirya."
Nuko urukwavu rugerageza guhimba ubwenge bwo kuzacyica. Rujya ahirengeye, aho ibikona byakundaga gutora. Ruhageze rubona Sakabaka, rurayibwira ruti, "nubona igikona ukinyereke, uti: dore urukwavu rwapfuye! Nanjye ndiryamira nk'intumbi." Sakabaka irarwemerera.

Muri ako kanya igikona kiraza. Sakabaka ikibonye irakibwira iti, "dore urukwavu rwapfuye ngwino tujye kururya." Igikona kiremera kiti, "hogi tugende." Biragenda.
Igikona kirarwegera kibwira Sakabaka kiti, "data atarapfa, yambwiye ko iyo urukwavu rwapfuye, rushinga umurizo. None nduzi urunguru rwawurambitse, ni bite?" Urukwavu rwumvise ayo magambo y'igikona rushinga akarizo.
Igikona nacyo kirigurukira kiti, "Sinkiruriye narubonye ni ruzima rwose."

Nuko urukwavu rubura igikona rutyo.
Inuma n'imbeba  Imigani, Abana Umunsi umwe, umuntu wategaga inyoni yateze umutego we mu byatsi, hejuru yawo ahamisha amasaka menshi. Inuma zije zirayahasanga. Umutware wazo arazibaza ati, "aya masaka yamenwe n'iki aha? Nimube muretse kuyatora tubanze tujye inama."
Izindi numa ziranga. Zihera ko ziramanuka; zikigera hasi zifatwa zose. Umutware wazo arazibwira, ati, "sinababujije mukanga? Nimugerageze kugurukira rimwe ahari muravamo." Zigurukira icyarimwe, ziterura wa mutego, zirawutahana.
Zigeze imuhira ziti, "tugize dute se kandi, ko tutabasha kuwikuramo?" Umutware wazo ati, "nimuze dusange umutware w'imbeba, ahari yashobora kudukiza." Ziragenda zisanga umutware w'imbeba yicaye ku ntebe y'ubutware.
Ziramubwira ziti, "twagize ibyago, none tuje kugusaba ngo urebe uko wadukiza." Umutware w'imbeba abwira ingabo ze ati, "nimuce uyu mutego vuba." Nuko ziwahuramo amenyo, zirawucagagura, inuma zikira ubwo.

Maze zibwira imbeba ziti, "mubaye inshuti z'amagara." Nuko ziherako zirataha. Na twe rero twirinde gukorakora no gutwara ibitatugenewe. Dukurikize inama z' abaturuta, kandi tujye twibuka gushimira abatugirira neza, baturinda kugwa mu mutego w'ibidutera amatsiko ashobora kudukururira ibyago.
Ingoro y'umwogabyano 8  Inka Kera hariho umwana w'ikizeze, akitwa Joriji Baneti. Umunsi umwe, nyina amwohereza kumugurira inshinge ku isoko. Umwana aragenda, amaze kuzigura, agaruka azipfumbase mu gipfunsi. Ageze mu nzira, abona inyoni yafashwe n'umushibuka iruhande rw'ikirundo cy'ibyatsi byumye. Ariyamirira ati "Yoo! Mbega inyoni nziza! Kereka nyifashe!" Agira za nshinge azishinga muri bya byatsi, yanga ko zimubuza gukoresha amaboko yombi. Amaze gufata ya nyoni agaruka gushaka inshinge muri bya byatsi. Atazibuze ga! Arashaka, arashaka, aho mugabo abona rumwe, izindi arazibura! Bigeze aho, nk'aho yagatashye, aribwira ati "Mama ndamuzi, arantonganya ndetse arankubita. Reka nshire ubute nzishake, sinamukira!" Dore rero na we ngo yungutse ubwenge, ashinga ku byatsi abiha inkongi ngo aze gushakira inshinge mu ivu. Mbese ubwo yari kuzibona? Erega ntiyari ikizeze, yari akabije!

Nuko amaze guheba, ataha yifashe mapfubyi. Nyina yumvise uko byagenze, ararakara, niko kumubwira ati "wa cyontazi we, imifungo ibiri y'ishinge ni yo wagombye gushinga mu kirundo cy'ibyatsi? Wabaye wazitungaga ku kuboko kw'ishati? Pu! Dore enda jya gutyarisha iyi suka, cyangwa na yo uyite!" Joriji isuka arayibatura, agenda yishimye, kuko nyina atamukubise. Aho muzi uko yabigenje bamaze kumutyariza? Umusa w'isuka yawushinze mu kuboko kw'ishati irashishimuka. Nyina amukubise amaso, n'ishati yacitse, atera hejuru ati "wa njiji we, urabona ngo urapfumura umwambaro wawe? Wabaye watwaraga iyo suka ku rutugu! Cyono jya gucyura ingurube iri hepfo hariya mu njumbure!" 

Joriji agenda ubwo; abonye ingurube, yibuka ibitutsi bya nyina, niko kuyiterera ku rutugu. Ya ngurube igira ugutwi kwa Baneti irakuha. Noneho nyina amubonye induru ayivaho, ati "yobobobo!! Wa gipfu we, ingurube yarinze kuguca ugutwi ureba iki? Wabaye wazaga uyikurura inyuma yawe? Ntacyo uzimarira, noneho ndahebye! Cyono jya kwa Veronika gutira inkono yo guteka inyama!" Joriji Baneti yiruka ubwo no kwa Veronika mu gacyamo. Amaze gushyikira inkono, ashumika umugozi mu mukondo, agenda ayikurura inyuma ye. Hogi, Hogi, Hogi! Igikono na cyo kiramuhima, kigenda cyenda kumuca ibitsi inzira yose. Ageze mu irembo; nyina amukubise amaso, ati, "Shyuu! Joriji we nibakureke, uri inka mu zindi! Nanjye ngo uri inka. Ashwi na yo ntuyigejejeho! Nkuyeyo amaso, sinzasubira kukwakura; ejo ntaziruka ku gasozi kubera wowe!" 

Nyamara nta mubyeyi ucika ku mwana we. Baca umugani ngo "ubyaye ishyano araryonsa". Bwagiye kwira, nyina aramubwira, ati "mwana wanjye, ni wowe mfite wenyine, ni wowe nkunda, ntukababazwe n'uko ngutuka; mba ngira ngo uce akenge nk'abandi bana. None dore ngiye kugura umunyu n'urusenda byo gushyira mu nyama kugira ngo zize kuryoha, usigare unshaniye ndatebuka. Nubona inkono igiye gukama ntaraza, wongeremo utuzi dukeya. Uramenye ntushyiremo menshi ataza kubishya umufa!" Nyina amaze kugenda Joriji asigara ku nkono, ahutagira umuriro, acucagira amazi make muri ya nkono. Bigeze aho agira inyota nuko ajya kunywa divayi. Idebe rya divayi ryari riteretse ku gisanduku hamwe n'andi, rifungurirwa mu ndiba uruhande rumwe. Amaze gufungura ngo anywe, yumva umurangu uratunguye. Ahaguruka bwangu yibagirwa gusiga afunze rya debe, ajya gucurira amazi mabisi muri za nyama. Agarutse kunywa divayi, asanga yashiriye hasi. Atera hejuru, ati, "Yebabawe! noneho mama aranyica!" Aratekereza ati "ibyiza ni ukubihisha." Nuko akurengera ku mufuka w'ifu ayinyanyagiza mu kiziba cya ya divayi.
 
Inkoko yarariraga imwikanze irakokoza. Baneti ayumvise, ayibwirana umujinya ati "ceceka wa ndondogozi we; uramenye utaza kubibwira mama!" Abaye akibivuga ayitera bigezo umujugujugu w'umuhoro ayigesa akajosi, iracuranguka. Abonye ayishe arataka, ati "ye baba we! noneho amagi azararirwa na nde? Reka njye kuyararira mu kigwi cyayo." Nuko Baneti ajya kubunda hejuru y'amagi. Nyina arashyira araza. 

Mama: Joriji, Joriji uri he?
Joriji: Ndi hano mbundikiriye amagi, kuko nishe ya nkoko!
Mama: Wishe ya nkoko? Wayihoye iki?
Joriji: Yashakaga kundega kuko nangije ifu.
Mama: Wangije ifu ute?
Joriji: Nayisutse mu kiziba cya divayi nari maze kumena.
Mama: Wamennye divayi yose yari mu idebe? Mbega igihu cya Nyantango!

Mana y'ijuru, noneho tugiye kuzamera dute? Dusigaye i heruheru! Dusigaranye amaso yo kurira gusa. Dupfuye rubi, rumwe rw'imbwa zitungwa no kugondoza rubanda no kuyoboza amacuti. Nuko nyamugore asohoka arira, ahetse amaboko. Joriji Baneti amwoma mu nyuma. Bwari bumaze guhumana; umuntu yajya kurora undi, akabanza gushishoza.

Wa mubyeyi abonye ko umuhungu we amukurikiye, aramukomera ati, "urajya hehe Joriji we? Pfa gusiga uhishe urugi." Nuko Baneti arakimirana n'imuhira agira rwa rugi arushikanuza ku muryango, aruterera ku mutwe, akurikira nyina. Undi ashubije amaso inyuma, abona Baneti n'urugi ku mutwe, arumirwa ati, "iri ni ishyano! Ndarikika nte?"

Mama: Wa kizeze we, ninde ukubwiye gushikuzaho urugi?
Joriji: None see si wowe umbwiye ngo ndushike?
Mama: Sinari nkibwiye ko urukururiraho gusa, kugira nibura dusige twegetse ku muryango?
Joriji: Nuko rero numvise nabi. None se mbigire nte?
Mama: Shyuu! Ni ishyano, rimwe ribi rutagira gihanura!

Nuko Joriji na nyina barakomeza baragenda. Hashize umwanya, bumva amajwi y'abantu imbere yabo. Nyamugore ubwoba buramutaha, nuko abwira umuhungu we ati, "turashize; reka twurire igiti, abo wumva ni abanijoro." Ibisambo bigeze munsi y'igiti bitangira guteka no kubara amafaranga byibye. Hashize umwanya, Joriji abwira nyina ati, "mawe! Ndakubwe; ndumva nshaka ku... Kandi sinshobora kwihangana."

Mama: Ikomeze wa kiroge we batatwica!
Joriji: Sinabishobora, kandi sinagerageje kwihangana kera gake! Uruhago rurenda guturika. Birabe uko byakabaye!

Agize ngo ararekura, inkari zose ziboneza muri ya nkono y'ibisambo. Naho bya bindi, "ego ko, ngabo rero imvura yagwa se! irahise uno mwanya! Ahari ni intonyanga. Ntacyo bitwaye ariko! ikivuye mu ijuru kikagwa mu nkono kiba ari cyiza." Ibisambo ntibyabyitaho, byikomereza kubarura amafaranga; ni nacyo cyari kibibabaje ngo hatagira ikizimba ikindi mu migabane.

Joriji amaze akanya, yongera kongorera nyina ati, "ntabwo urugi rurandemereye; ibinya bimaze kuza mu mutsi, ndumva rwenda kunshika." Nyina aramutwama ati, "rukomeze batatugirira nabi." Urugi rumanika hejuru no hagati ya bya bisambo ngo, "pi!" Umutima ubihubukamo bikwirwa imishwaro, byiruka amasigamana. Kibuno mpa amaguru, kibuno mpa amaguru! Bigenda bitarora inyuma; bimwe biti, "twakurikiwe." Ibindi biti, "ijuru rigiye kutugwira!"

Joriji na nyina babonye byirutse bamanuka ubwo batangira kuyoragura bya bifaranga. Buzuza imifuka, ibindi babitonda ku rugi, bafatanya kurwikorera, basubira imuhira bishimye.
Ibintu ni magirirane Insigamigani Bawuca babonye ineza yiturwa indi Uyu mugani baca kenshi, bawuca iyo babonye ineza yiturwa indi, ni bwo bavuga ngo: «Ibintu ni magirirane»

Wakomotse kuri Sebantu wari umunyanzoga wa Mashira ya Nkuba ya Sabugabo umubanda; ahasaga umwaka w’i 1400.

Uwo mugabo Sebantu yari mwene Ruhago w'umuzigaba, iwabo hakaba ku Ndiza; ni we rubanda bahimbye irya Magilirane. Ni bo Bazigaba bitwa Ubukara bakomoka kwa Gahu na Gakara; bari abahanuzi, ingoma nyiginya itaraduka mu Rwanda, nibo Bazigaba b’Abasangwabutaka banavugwaho ko bahanuye inka zizaza mu Rwanda. Ababakomokaho bacyibukwa ni abo kwa Nkwaya ya Muvubyi.

Nuko Sebantu amaze gukeza Mashira, aba umunyanzoga we, kandi akomeza n'umuhango wabo w'ubupfumu. Abyamamaramo byombi; ariko ahanini akarangwa n'imico myiza yagiraga; abamuhanuje benshi ntabake ingemu, abamusabye inzoga bafite inyota nka bagenzi be, ntabagurishe akabahera ubuntu.

Bukeye Mashira n'abapfumu be bajya ku miti (kuragura intondwe) baraguriza ko Sekarongora atazanyaga Mashira Nduga na Ndiza: yahatwaraga hombi. Abapfumu ba Mashira beza intondwe, bemeza ko Sekarongoro ntacyo azatwara Mashira.

Ariko Sebantu na Mashira bagumya kugononwa, Mashira, ati «Inkebe y'intondwe twaraguye twasanze ireba ingoma (umwanya w'intondwe). Sebantu na we ati "Tujya gufata iyo ntondwe yaducitse igwa aho inka zikamwa; ubwo ni ukuvuga ko igihugu Mashira yatwaraga cyayobotse Urukamishirizo (mu Rukamishirizo ni aho ingoma z'ibwami zavugiraga).

Bahera ko bava ku muti (aho bicaraga baragura intondwe ) barataha. Bukeye bongeye kubikira intama (kuyibaga) ibura inganji (umutima wayo mu ndagu). Bamaze kubura inganji, Sebantu abwira abandi bapfumu ati « Ntimwirirwe muyitega, inganji yeguriwe nyirayo. Ubwo yaraguraga ko igihugu Mashira yatwaraga cyeguriwe Sekarongoro.

Ubwo Sebantu amaze kumenya ko Mibambwe azatsinda Mashira aramucika yisangira

Mibambwe. Nawe abonye umuntu uvuye kwa Mashira arishima cyane, Sebantu ahakwa na Mibambwe, aratona cyane, Na we amushyira mu bandi bapfumu b’ibwami, ababwira n’uko imana zo kwa Mashira zagenze bituma Mibambwe arushaho kwishima.

Haciyeho iminsi Mibambwe ashaka gutera Mashira. Sebantu ajya imbere y'ingaho za Mibambwe batera Mashira ku Kivumu cya Nyanza. Bagezeyo ingabo za Mihambwe n'iza Mashira zirambikana. Iza Mibambwe ziranesha, Mashira arafatwa bamushyira Mibambwe.  Ageze imbere ye abantu benshi bemeza ko Mashira akwiye gupfa. Ariko Sebantu wahoze ari umugaragu we yumvise rubanda rwinshi ruvuga ko Mashira akwiye gupfa arababara cyane, yibuka aho Mashira yamuvanye ari umukene cyane; niko kwibuka kumusabira imbabazi kuri Mibambwe. Baramurekura.

Amaze kurekurwa ahakwa na Mibambwe ndetse bamushyira mu bandi bapfumu b’ibwami hamwe na mwishywa we Munyanya. Dore ko ngo bari abapfumu b’abahanga kera bitwaga Rugambwa. Sebantu nawe agumya kuba umutoni kuri Mibambwe ndetse agabana igihugu kimwe cya Mashira: Ndiza.

Haciyeho iminsi myinshi Sebantu ajyana inka zo gukura ubwatsi kwa Mibambwe arashimwa. Abonye ishimwe, aboneraho, yihererana Mibambwe, asabira Mashira umuriro, kugira ngo azabone uko ashumbushwa..

Mibambwe aremera aha Mashira umuriro. Haciyeho iminsi na none Sebantu yongera kujya guhongerera Mashira;ati «Nyagasani uriya mugabo nta bwo yigeze kukugomera, ahubwo ni abantu bamushutse naho ubundi yaragukundaga; mbese na we urareba ukuntu agira umwete mu byawe hamwe na mwishywa we Munyanya, kandi bakubitiyeho kuba ingenzi mu bupfumu bwabo; ati ” None Nyagasani ntiyari akwiye kugukenana.”

Mibambwe yemerera Sebantu icyo amusabye, akomorera Mashira igice cy'i Nduga y' epfo. Sebantu abonye ko Mashira abonye agahenge ibwami arishima cyane.

Nuko rubanda b'ibwami n'abandi benshi bahoze ari abagaragu ba Mashira bamenye ko ari Sebantu watumye Mashira akomorerwa Nduga, niko kuvuga bati:”Ibintu ni Magirirane”; kuko ibyo Mashira yagiriye Sebantu na we yabimugiriye bidakekwa; ndetse kuva ubwo Sebantu akurwa izina rya se bamwita Magirirane, irya Sebantu rirakuka.

” Kugira ibintu magirirane=Kugira uko wagiriwe.”
Inkazi  Ibyivugo Ishengeranamusango ya Rwesa

Ndi umurasanyi rwose.

Munyinya baharamba wa ruhuta

Icumu narigemye mu gihumbi

Ryanze gushira agahinda

Nenda intosho nkomaho.

Ndi uwishe ubw’amabere wa Nyirimbirima

Ndi uwishe nkibyiruka wa rubyigabakinzi

Ndi uwishe nkiri muto wa rutindamirambo

Umuhimbyi : BISANGA bya Matabaro
Itorero  : Umuryango w’Abahebyi

Umutwe : NYARUGURU

Insanganwamuheto ya Matabaro,

Mu rukingo rwa Kabarore,

Nabaye ikiramiro cy’Abahebyi,

Mu ihenukja rurahenukana,

Mu izamuka rurazamukana,

Mu buzamuko bw’umusozi,

Mpatsinda umubisha uteye ubwoba,

Abashumba bamugezeho barashishwa!

Nishe Nyamududu wa Rusera,Umutware w’Amashashi.

Nishe impanga za Ntabuye,

Mukuru wabo aje ariyahura,
Umugani wa Nyashya na Baba Umugani muremure Bawuca iyobari kuganira ku ubutwari kwihorera  Kera habayeho umugabo ahagurukana n'umwana we barongoye indogobe yabo bajya kuyigurisha. Mu nzira bagenda, baca ku bakobwa bavomaga, babaha urw'amenyo, bati, "mbega bano bagabo, indogobe ibari imbere iridegembya, banze kuyijyaho ngo ibaheke!" Nyamugabo abyumvise, agira umuhungu arayimwuriza iramuheka. Bisunitse, baca ku bakambwe bicaye ku nzira. Umukambwe umwe aravuga ati, "dore iryavuzwe riratashye, nta musore ucyubaha umukambwe! Reka nawe umusore yihekewe n'indogobe, naho ingirwa se arahata inzira ibirenge."

Nyamugabo aritaye mu gutwi umwana ayimuhubuzaho, ayicaraho, barabushogoshera. Nyuma bongera guhura n'abandi bantu, baramubwira bati, "shyuuu...! Cyo mubyeyi gito! Usiga umwana wawe kandi uruzi ananiwe asigaye agenza inyuma y'ibirenge, atabasha gutera intambwe nk'indogobe yawe?" Nyamugabo ntiyumvise atyo, yuriza umuhungu we, amwicaza inyuma ye ku ndogobe. Bagiye gusingira umusozi baganagaho, bahura n'umuntu arababaza ati, "ese iyo ndogobe ni iyanyu?" Bati, "ni iyacu." Na we ati, "jye nagira ngo ni inyibano! Irapfuye rero ntigishobora kubaheka mwembi. Hasigaye aho kuyiheka ari mwe!"

Nyamugabo ati, "reka tugerageze." Bayiboha amaboko n'amaguru, bayita ku maboko baraheka. Ngo bagere ku mugezi, abo bahasanze inkwenene bayivaho, barakokereza babaseka. Indogobe uko yakumvise urusaku, ishya ubwoba irashya imigeri, ihubuka mu maboko, no mu mugezi ngo, "dumbuli!" Imira nkeri, irahwera.

Nyamugabo n'umuhungu we basubira imuhira bimyiza imoso, bagenda babwirana bati, "twishinze ibyo abantu bagumya kutubwira, none dore itungo ryacu rirabizize. Twabaye ba bwengebuke!"
Ingoro y'umwogabyano 5  Inka Rugemanduru amacumu,
Umucuzi yahase imberera,
Ayanozaho impundazo,
Abonye ko ari ay'ingeri,
Akoranya abayavugutira,

Bose bayaha ikiramo,
Inyundo ntiyayakiranya,
Yirirwa mu ruganda
Akwikira ayo makuza,
Akaba impogazi yombi.

Ntagere mu ntagara
Agahora akina mu ntoke
Ay'ingeri ndayazi,
Ziyabangura neza
Nk'ay'Umwami nyirazo.

Banganya n'amarere
Bapfa gutanga umugaba,
Zikajya mu itorero
Ingoma itabaza intwari
Bayigimba umurishyo

Inzira zikayishingamo
Isibe ikigarukira
Zasakiranya imbaraga
Impombo ntirushye ihaca
Ziba zitwaje ay'isuku.

Ni yo macumu adahemba
Nk'ay'abanyamahanga
Ni ay'intore z'i Rwanda
Bita Ingangurarugo
Kandi si amakenke

Nk'inti z'ay'ibihogo
Si ayo ingimbi iterura
Ni amajunga ntabashika
Uw'inkokora nke ntayaterura.
Inkuba zishima ubwiza

Zumva induru iyo ivuze
Ntiziyagirane ubwoba
Zayaherewe rimwe
Avuye kwa Muhinda
Zayaharaze urugina

Umunsi ava mu ruganda
Zayakinduje ingogo
Mu ivuna ry'ingerero
Zayateranye indekwe
Zibona impunzi itemba.

Zaje ziyatendeje
Zirimo imfura ya Mutara
Mwirushya kwijana
Ndumva urwamo ruvuga
Ingabo zivuye mu kigwa.

Ubanza Intamati acyuye
Zijye ku mugaragaro
Na mwe murebe Ingeri
Zihora zamamayemo
Ingoro y'umwogabyano.
umugore w' umutindi nyakujya inkuru indoto umutindi nyakujya Habayeho umugore, akaba umutindi nyakujya, akibera mu ngunguru bari barajugunye.
Umunsi umwe ,haza umuntu w'umusabirizi, ariko akamenya gukora ibintu bisa n'ibitangaza .

Icyo gihe imvura yaragwaga cyane .

Wa mugore amurabutswe , aribwira ati «yewe nta mutindi umwe! Ko niganyiraga, uriya wabaye kuriya ntandusha ubutindi? Naba nanjye mfite ubucabari bwanjye n'ingunguru yanjye.»

Ndetse icyo gihe imvura yaragwaga, umugabo anyagirwa ; umugore aramuhamagara , aramubwira ati «ngwino wugame.»

Wa mugabo yinjira muri ya ngunguru, arugama.

Nuko yitegereza uwo mugore wari arishwe n'agahinda , ntagire shinge na rugero, maze aramubaza ati «wumva wifuza iki?»

Umugore aramusubiza ati nifuza inzu n'iyo yaba ntoya,ifite akarima iruhande, maze nkava muri iy ngunguru! Yahirwa mama ubyifitiye!»

Umugabo aramubwira ati «humura mugore mwiza ,kubera ko wanyugamishije, ejo uzabona iyo inzu.»

Umugore abanza gushidikanya yibwira ati «nk'uyu mutindi aranshinyagurira iki? mbese yabanje akikiza ubwe!»

Nuko yirirwa yibaza icyo uwo mugabo yashatse kumubwira,burinda bwira akibitekereza .

Bukeye, umugore ngo akanguke ,asanga atakiri muri ya ngunguru, ahubwo ari mu nzu nziza, yubatse mu karima katagira uko gasa!

Umugore arishima sinakubwira.

Amezi atandatu ashize, wa mugabo yongera kunyura aho, maze abaza wa mugore ati «ubu se kandi ntumerewe neza?»

Umugore ati «koko merewe neza, ariko uwampa n'agaka kamwe nkajya mbona amata yo kunywa n'icyo mfumbiza aka karima kanjye; akampa n'ingurube yo korora.»

Umugabo ati «ihorere ejo uzabibona byombi.» Noneho umugore ntiyongera gushidikanya.Bugicya , umugore ngo ajye kubona, abona iruhande rwa ka karima imbyeyi n'iyayo n'icyana cy'ingurube gishaka ibyo kirya!
Si bwo agiye kuba umukungu! Wa mugabo agiye kumubera imana rwose!

Hashize igihe kirekire, nyamugabo aragaruka abaza wa mugore ati «ubuse kandi hari ubukire wifuza burenze ubungubu?»
Umugore aramusubiza ati «hora yewe winshinyagurira!
Aho uzi kuba umutindi nk'uko narimeze kandi ngeze mu za bukuru?
Noneho iyo unkiriza rimwe, ukanshajisha neza!
Wowe se ko nitekera,
Nkaba muri iyi nzu njyenyine,
Singire uwo ntuma ku isoko akaba ari njye wigirayo ngenda nsayagurika muri biriya byondo! ubwo se urumva nkize iki?»

Umugabo aramusubiza ati «ubukire ahubwo ugiye kubura aho ubukwiza!»
Mu gitondo umugore agikanguka ,yumva mu nzu urusaku rw'ibintu biterurwa hirya no hino, ariko ntamenye ababiterura.
Yumva aryamye ku buriri bwiza.

Arebye asanga ni igitanda cy'akataraboneka,
Yahindukira kikamutembereza!

Yongeye kureba hirya abona hateye intebe nziza cyane n'ameza abengerana.

Hirya gato hari indorerwamo yometse ku nzu. Ako kanya abona umukobwa akinguye icyumba, amusuhuzanya icyubahiro ati «mbazaniye amazi yo kwiyuhagira kandi nateguye.»

Umugore arabyuka ariyuhagira , uwo mukobwa aramusokoza, aramwambika.

Yirebye mu ndorerwamo asanga atakiri wa wundi yarakize cyane. Aratangira arabigendera, reka iminsi mikuru sinakubwira.

Si bwo abaye ikirangirire!

Umunsi umwe, wa mugabo yiyambarira gitindi maze aza guhagarara ahantu yari azi ko uwo mugore akunda kunyura,yigendagendera n'abaja be. Umugore akihagera, wa mugabo aramusuhuza, maze aramubwira ati «ngira ngo nta kintu ubuze!» ubwo ariko abimubwira asa nkumwenyuye, mbese nkubwira uwo baziranye.
Umugore ntiyamureba n'irihumye, arihitira!

Umugabo arangurura ijwi ati «mbese noneho ntucyumva?»

Umugore asubiza amaso inyuma n'agasuzuguro kenshi, abwira uwo mugabo ati:
«aho waba uziko uwo ubwira ari umuntu w'icyubahiro?
Wagize ngo ndi rubanda rusazwe! Aribyo niwongera kurevura uribonera.» 

Umugabo aramwihorera!

Bukeye ngo umugore abyuke, asanga yanzu na bwa bukire bwose byayoyotse, aryamye muri cya gisate cy'ingunguru yahozemo!

Yicuza icyatumye yiha gusuzugura wa mugabo.

Abanyarwanda baca umugani ngo
Umugore w'igishegabo  Imigani Kera habayeho umutware akagira umugore w'igishegabo. Uwo mutware yaritondaga, agategeka neza, ingabo ze zikamukunda kandi zikamuyoboka. Umugore we akaba umushizi w'isoni, akiha kumutegekera ingabo, kandi agasuzugura rubanda. Uwo mugore akaburanirwa, agaca imanza, akagaba inka n'imisozi, agashengererwa, umugabo we akaba nk'umuhakwa mu rugo.
Bukeye haza akagabo kakanyeshyamba gashaka ubuhake. Kageze ku rugo rw'uwo mutware, karamuramutsa, karamutsa n'umugore we. Umutware aramubaza, ati, "wa mugabo we witwa nde, ushaka ubuhake uturuka he, kandi umurimo uzi gukora ni uwuhe?" Umugabo aramusubiza ati, "nyakubahwa, data yanyise Kavamahanga. Iwacu ni i Bunyaruka naho umurimo natojwe ni ukugendana na databuja akajya antuma aho ashaka."
Umutware aramubwira ati, "guma aho nguhaye ubuhake ubwo uzambera umugaragu w'inkora mutima." Kavamahanga ajya no gucyeza umugore w'uwo mutware. Amugeze imbere atangarira imyambaro uwo mugore yambaye, aramubwira ati, "uraberewe, mbese urasa nk'umwamikazi nyiri igihugu." Maze yungamwo ati, "ubuze ikintu kimwe rudori." Umugore aramubaza ati, "icyo kintu mbuze ni iki?" Kavamahanga aramusubiza ati, "icyo kintu kimwe ubuze cyitwa akarusho." Umugore yumvise akarusho, ararahira ati, "ngombe kubona icyo kintu mbuze, ngombe kwambara ako karusho." Nuko icyo gishongore cy'umugore abaza ako kanyeshyamba ati, "mbwira neza aho nzakura ako karusho."
Kavamahanga aramusubiza ati, "ako karusho kaba kure, kandi ntiwagerayo. Ikibabaje kandi nuko ntawukazanira undi. Naho ubundi nari kunyaruka nkajya kuka kuzanira." Umugore aramusubiza ati, "uko undora uku ubona nananirwa iki? Niyo haba ku ijuru sinagerayo?" Kavamahanga aramubwira ati, "koresha impamba nyinshi, ushake n'abahetsi benshi, maze uze njye kukwereka aho ukura akarusho." Umugore ati, "ngiye kwitegura ejo bundi tuzahaguruke." Umugore ategeka ko babaga ingumba eshatu, bagatara imiranzi y'impamba, bagasya amafu, bagashaka n'ibindi byinshi by'impamba. Bamaze kurangiza kwitegura urugendo, umugore ashinga umugabo we urugo, ngo narurinde neza, azamumurikira akubutse iyo agiye. Nuko arahaguruka aragenda ajyana n'ibintu byinshi, akurikira ako kagabo. Bamara iminsi myinshi mu rugendo. Bagiye kugera iyo bajya, ka kagabo kabwira uwo mugore kati, "ubutugiye kugera iyo tujya, hasigaye iminsi ibiri, bwira abantu batahe, ntiwashobora kwambara akarusho bahari." Umugore asezerera abamuherekeje asigarana n'umuja umwe. Ibintu babisiga mu ishyamba bari bagezemwo barataha.
Akagabo kamujya imbere baragenda bagera ku kazu k'akaruri. Kavamahanga ahamagara umugore we ati, "uritegure nkuzaniye abashyitsi. Binjira muri ka kazu, akagabo karakinga, kamaze kurudadira neza, karahindukira kareba wa mugore wigishongore, kajya hejuru kamukubita urushyi mu matama, kungamwo, kagira kabili, gatatu. karamubwira kati, "ngiyo rero intangiriro y'akarusho nakubwiraga."
Kavamahanga amucuza imyambaro yose, ayambika umugore we, azana uducabari tw'umugore we, atwambika uwo mutwarekazi, maze amwicaza mu ivu. Ibintu uwo mutwarekazi yazanye, Kavamahanga arabitwara, icyo agiye kumuha akabimujugunyira nk'uko bajugunyira imbwa. Bwacya agakubita amubwira ngo niko karusho yaje ashaka. Hashize amezi atatu, umugore arananuka karahava. Imisatsi iba injwiri, inzara z'intoki ni iz'amano zirashokonkora.
Bukeye kavamahanga amusiga aho, ajya ku mutware asanga umugore baramwereye ngo yarapfuye. Kavamahanga abwira shebuja ati, "umugore wawe nzi aho ari mukuzaniye wampa iki?" Shebuja ati, "nzakugororera inka nyinshi." Kavamahanga asubira iwe. Ageze imuhira akora impamba, bashyira nzira na wa mugore. Bageze iw' umugabo w'uwo mugore, kavamahanga abwira wa mutware ati, "dore wa mugore wawe ndamuzanye, heza batamubona kuko yahindanye. Baraheza, umugore yinjira mu nzu ntaw'umurora, umugabo amubonye arumirwa, atangarira uburyo yahindanye akaba mubi. Nuko Kavamahanga baramugororera arataha.
Nuko umutware ategeka ko bamwogosha ya misatsi y'injwiri, bakamwambika imyambaro myiza hanyuma baramwondora arakira, asubirana ubwiza yahoranye. Umugabo aramubwira ati, "akarusho se kandi ntiwakabonye." Kuva ubu rero usubire mu mwanya wawe w'umugore w'umutware, utuje, ucisha make, wubaha abantu. Naho iby'ubutegetsi ubimparire, nijye wabigabanye.

Ngaho aho umugani waturutse ko urugo ruvuze umugore ruvuzwa umuhoro, kandi ngo umugore w'ingare agirwa n'umugongo w' umuhoro.
Inshyame ya Ndangamira  Inka Kera hariho umwana w'ikizeze, akitwa Joriji Baneti. Umunsi umwe, nyina amwohereza kumugurira inshinge ku isoko. Umwana aragenda, amaze kuzigura, agaruka azipfumbase mu gipfunsi. Ageze mu nzira, abona inyoni yafashwe n'umushibuka iruhande rw'ikirundo cy'ibyatsi byumye. Ariyamirira ati "Yoo! Mbega inyoni nziza! Kereka nyifashe!" Agira za nshinge azishinga muri bya byatsi, yanga ko zimubuza gukoresha amaboko yombi. Amaze gufata ya nyoni agaruka gushaka inshinge muri bya byatsi. Atazibuze ga! Arashaka, arashaka, aho mugabo abona rumwe, izindi arazibura! Bigeze aho, nk'aho yagatashye, aribwira ati "Mama ndamuzi, arantonganya ndetse arankubita. Reka nshire ubute nzishake, sinamukira!" Dore rero na we ngo yungutse ubwenge, ashinga ku byatsi abiha inkongi ngo aze gushakira inshinge mu ivu. Mbese ubwo yari kuzibona? Erega ntiyari ikizeze, yari akabije!

Nuko amaze guheba, ataha yifashe mapfubyi. Nyina yumvise uko byagenze, ararakara, niko kumubwira ati "wa cyontazi we, imifungo ibiri y'ishinge ni yo wagombye gushinga mu kirundo cy'ibyatsi? Wabaye wazitungaga ku kuboko kw'ishati? Pu! Dore enda jya gutyarisha iyi suka, cyangwa na yo uyite!" Joriji isuka arayibatura, agenda yishimye, kuko nyina atamukubise. Aho muzi uko yabigenje bamaze kumutyariza? Umusa w'isuka yawushinze mu kuboko kw'ishati irashishimuka. Nyina amukubise amaso, n'ishati yacitse, atera hejuru ati "wa njiji we, urabona ngo urapfumura umwambaro wawe? Wabaye watwaraga iyo suka ku rutugu! Cyono jya gucyura ingurube iri hepfo hariya mu njumbure!" 

Joriji agenda ubwo; abonye ingurube, yibuka ibitutsi bya nyina, niko kuyiterera ku rutugu. Ya ngurube igira ugutwi kwa Baneti irakuha. Noneho nyina amubonye induru ayivaho, ati "yobobobo!! Wa gipfu we, ingurube yarinze kuguca ugutwi ureba iki? Wabaye wazaga uyikurura inyuma yawe? Ntacyo uzimarira, noneho ndahebye! Cyono jya kwa Veronika gutira inkono yo guteka inyama!" Joriji Baneti yiruka ubwo no kwa Veronika mu gacyamo. Amaze gushyikira inkono, ashumika umugozi mu mukondo, agenda ayikurura inyuma ye. Hogi, Hogi, Hogi! Igikono na cyo kiramuhima, kigenda cyenda kumuca ibitsi inzira yose. Ageze mu irembo; nyina amukubise amaso, ati, "Shyuu! Joriji we nibakureke, uri inka mu zindi! Nanjye ngo uri inka. Ashwi na yo ntuyigejejeho! Nkuyeyo amaso, sinzasubira kukwakura; ejo ntaziruka ku gasozi kubera wowe!" 

Nyamara nta mubyeyi ucika ku mwana we. Baca umugani ngo "ubyaye ishyano araryonsa". Bwagiye kwira, nyina aramubwira, ati "mwana wanjye, ni wowe mfite wenyine, ni wowe nkunda, ntukababazwe n'uko ngutuka; mba ngira ngo uce akenge nk'abandi bana. None dore ngiye kugura umunyu n'urusenda byo gushyira mu nyama kugira ngo zize kuryoha, usigare unshaniye ndatebuka. Nubona inkono igiye gukama ntaraza, wongeremo utuzi dukeya. Uramenye ntushyiremo menshi ataza kubishya umufa!" Nyina amaze kugenda Joriji asigara ku nkono, ahutagira umuriro, acucagira amazi make muri ya nkono. Bigeze aho agira inyota nuko ajya kunywa divayi. Idebe rya divayi ryari riteretse ku gisanduku hamwe n'andi, rifungurirwa mu ndiba uruhande rumwe. Amaze gufungura ngo anywe, yumva umurangu uratunguye. Ahaguruka bwangu yibagirwa gusiga afunze rya debe, ajya gucurira amazi mabisi muri za nyama. Agarutse kunywa divayi, asanga yashiriye hasi. Atera hejuru, ati, "Yebabawe! noneho mama aranyica!" Aratekereza ati "ibyiza ni ukubihisha." Nuko akurengera ku mufuka w'ifu ayinyanyagiza mu kiziba cya ya divayi.
 
Inkoko yarariraga imwikanze irakokoza. Baneti ayumvise, ayibwirana umujinya ati "ceceka wa ndondogozi we; uramenye utaza kubibwira mama!" Abaye akibivuga ayitera bigezo umujugujugu w'umuhoro ayigesa akajosi, iracuranguka. Abonye ayishe arataka, ati "ye baba we! noneho amagi azararirwa na nde? Reka njye kuyararira mu kigwi cyayo." Nuko Baneti ajya kubunda hejuru y'amagi. Nyina arashyira araza. 

Mama: Joriji, Joriji uri he?
Joriji: Ndi hano mbundikiriye amagi, kuko nishe ya nkoko!
Mama: Wishe ya nkoko? Wayihoye iki?
Joriji: Yashakaga kundega kuko nangije ifu.
Mama: Wangije ifu ute?
Joriji: Nayisutse mu kiziba cya divayi nari maze kumena.
Mama: Wamennye divayi yose yari mu idebe? Mbega igihu cya Nyantango!

Mana y'ijuru, noneho tugiye kuzamera dute? Dusigaye i heruheru! Dusigaranye amaso yo kurira gusa. Dupfuye rubi, rumwe rw'imbwa zitungwa no kugondoza rubanda no kuyoboza amacuti. Nuko nyamugore asohoka arira, ahetse amaboko. Joriji Baneti amwoma mu nyuma. Bwari bumaze guhumana; umuntu yajya kurora undi, akabanza gushishoza.

Wa mubyeyi abonye ko umuhungu we amukurikiye, aramukomera ati, "urajya hehe Joriji we? Pfa gusiga uhishe urugi." Nuko Baneti arakimirana n'imuhira agira rwa rugi arushikanuza ku muryango, aruterera ku mutwe, akurikira nyina. Undi ashubije amaso inyuma, abona Baneti n'urugi ku mutwe, arumirwa ati, "iri ni ishyano! Ndarikika nte?"

Mama: Wa kizeze we, ninde ukubwiye gushikuzaho urugi?
Joriji: None see si wowe umbwiye ngo ndushike?
Mama: Sinari nkibwiye ko urukururiraho gusa, kugira nibura dusige twegetse ku muryango?
Joriji: Nuko rero numvise nabi. None se mbigire nte?
Mama: Shyuu! Ni ishyano, rimwe ribi rutagira gihanura!

Nuko Joriji na nyina barakomeza baragenda. Hashize umwanya, bumva amajwi y'abantu imbere yabo. Nyamugore ubwoba buramutaha, nuko abwira umuhungu we ati, "turashize; reka twurire igiti, abo wumva ni abanijoro." Ibisambo bigeze munsi y'igiti bitangira guteka no kubara amafaranga byibye. Hashize umwanya, Joriji abwira nyina ati, "mawe! Ndakubwe; ndumva nshaka ku... Kandi sinshobora kwihangana."

Mama: Ikomeze wa kiroge we batatwica!
Joriji: Sinabishobora, kandi sinagerageje kwihangana kera gake! Uruhago rurenda guturika. Birabe uko byakabaye!

Agize ngo ararekura, inkari zose ziboneza muri ya nkono y'ibisambo. Naho bya bindi, "ego ko, ngabo rero imvura yagwa se! irahise uno mwanya! Ahari ni intonyanga. Ntacyo bitwaye ariko! ikivuye mu ijuru kikagwa mu nkono kiba ari cyiza." Ibisambo ntibyabyitaho, byikomereza kubarura amafaranga; ni nacyo cyari kibibabaje ngo hatagira ikizimba ikindi mu migabane.

Joriji amaze akanya, yongera kongorera nyina ati, "ntabwo urugi rurandemereye; ibinya bimaze kuza mu mutsi, ndumva rwenda kunshika." Nyina aramutwama ati, "rukomeze batatugirira nabi." Urugi rumanika hejuru no hagati ya bya bisambo ngo, "pi!" Umutima ubihubukamo bikwirwa imishwaro, byiruka amasigamana. Kibuno mpa amaguru, kibuno mpa amaguru! Bigenda bitarora inyuma; bimwe biti, "twakurikiwe." Ibindi biti, "ijuru rigiye kutugwira!"

Joriji na nyina babonye byirutse bamanuka ubwo batangira kuyoragura bya bifaranga. Buzuza imifuka, ibindi babitonda ku rugi, bafatanya kurwikorera, basubira imuhira bishimye.
Nihoreze agasimbi  Imivugo Nihoreze agasimbi
Basahuye abasenzi
Umunsi ingoma-nyamunsi
Yimika abasogosi
Bagasakiza Gasabo
Ngo bashyire ibisiga.

Nihoreze agasimbi
Kasaritse agahinda
Kazanywe n'amahindu
Yiteretse mu Rwanda
Akarwambika urwamba
N'ibihumbi by'intumbi.

Nihoreze agasimbi
Kabuze imena konse
Kabura cya kiraro
Cy'inyana z'imikondo
Basangiye ibere.

Nihoreze agasimbi
Kongere gasusuruke
Kansekere ngasange
Nsingize ako kanyange
Nkite akanyana kanjye.

Yaramwise umusaza
Waduhaye iribagiza
Ngo abazaribaririza
Babe bazi ko ihogoza
Barihonga inyana ijana.

Agukundiye Simbi
Akagutereka urugwiro
Akaguterekera amaso
Ukamuterekaho ayawe
Ukitegereza ingingo
N'ubugondo bw'imanzi
Zurira intege zombi,
Ntumpakanye ndabizi
Bwacya uri mu marembo
Urongoye umunani
W'amashashi y'inyambo.

Nimusizane bwangu
Mumusangane ubwira
Mumusige urugwiro
Mugasumbe agahinda
Kamusenyera inkingi
N'igisenge cy'inyumba
Kamusumbanya wese
Gashyugumbwa kumwesa.

Nimuseruke Makombe
N'amakuza ibihumbi
Mugasumire cyane
Ako kene-nyamunsi
Kaboneranye u Rwanda
Mugahindure intere
Kabuyere burundu
Ko kabura ibibondo.

Mumucire umugara
Mumutahire neza
Muririmba inka nziza
Mu mudiho w'intore
Za Nkubitoyimanzi.

Muri hehe se nyange
Z'amagaju y'abari
N'ibikaka by'amariza
Ngo musange iyi nyambo
Muyihimbire utuntu
Muyitere udutwenge
Muyikenyeze umushanana
Ikarage umushayayo
By'amashashi yashibutse
Kuri rya shami ryiza?

Nimumporeze agasimbi
Kadasarara ngasenya;
Niba mutansanze
Ngo dusumbe ibisambo
Tugashyire urukundo
Ndabasarana mba mbanga!
Kandi nzi ko bibaye
Mwasoroma agahinda!

Nkundira ihangane
Wongere useke Simbi
Nikunde ngusanga
Ndangamiye inyenyeri
Zisuka mugatwenge
Kizihiye uruhanga
Rw'amaso adasumbwa.

Nkundira useke Simbi
Nongere nseke nanjye
Nuzure ibyishimo
Nizihiwe n'isura
Y'Umuhongerwanyambo.
Inka ya Kanyamashokoro 2  Inka Iyo ujugunye urupapuro cyangwa ikibabi hejuru y'itara ryaka, urumuri rwayo ruranyeganyega. Hari ubwo tubana n'amababi y'ibiti bihungabana; iyo inkono iri ku ziko imaze gishyuha cyane, ubona ishaka guta igipfundikizo cyayo, iyo kitaremereye; iyo twitegereje mu kirere kenshi tubona ibicu bizerera hejuru yacu. Ibyo byose biterwa n'uko hari umwuka.
Umwuka uri ukubiri, hari umwuka ushyushye hari n'umwuka ukonje. Umwuka ushyushye uharanira kuzamuka, nk'uko tubibona mu nkono imaze gushyuha. Umwuka ukonje uharanira kujya aho ushyushye uvuye. Iryo bisikana ry'umwuka ushyushye n'ukonje niryo ribyara umuyaga.

Umuyaga urahuha, urahuhera, urahuhuma, ahungabanya ibiti, urirukanka, urandurukana amababi n'umukungugu. Amoko yawo ni menshi ariko ay'ingenzi ni aya, agashurushuru, ishuheri, serwakira, inkubi na ruhuhuma.

Agashurushuru ni umuyaga uza utazi aho uturutse, ntukwire hose, ugasa n'uboneje inzira imwe, ukazana umurego ariko ugahita vuba. Ni wa muyaga nubona wikaraga ku mbuga ukayora umukungugu n'amababi, byagera ku muntu bigasa n'ibimwizingiraho.

Ishuheri ni umuyaga uhuhana umutuzo? Ugasa n'uvugiriza cyangwa uvuza ubuhuha mu biti; akabeho kawo wumva gacengera mu muburi.

Serwakira ni umuyaga mubi, uzana inkubiri nyinshi ugahita ibyo usanze mu nzira yawo, rimwe na rimwe ugasambura amazu cyangwa ukayasenya. Uwo muyaga ntumara igihe kirekire.

Inkubi ni umuyaga ufite amakare n'ubukana bwinshi nka serwakira, nyamara ariko na yo ntiyoroshye. Ni yo mubona igusha ibitoki, igahwanyuza amashami y'ibiti, ikagusha amasaka, ikayararika mu murima. Inkubi ntigira igihe, ishobora kuza igihe cyose cy'umwaka, ariko ntikunda kuza ku mpeshyi.

Ruhuhuma ni umuyaga mwinshi kandi mubi cyane, uvuga nk'uhuma, ni naho ukura iryo zina. Ruhuhuma ikunda kuza ku muhindo, ikagusha ibitoke ikararika. Ruhuhuma ntitererwa inzego cyangwa ngo izirikirwe ibitoki cyangwa ibindi, irabanza ikabiburabuza, ikabikoza hirya no hino. Ruhuhuma ni wo muyaga ukomeye, umara igihe kirekire uhuha.

Umwuka cyangwa umuyaga ntibigira ibara ntibigira  impumuro kandi ntibifatika. Ntidushobora kubona umuyaga, ahubwo tubona ibyo ugurukanye cyangwa ibyo uhungabanya. Umuyaga mwiza ufitiye abantu n'ibintu akamaro, usimbuza umwuka mubi umwiza, utuma ibicu bikoranira mu cyoko imvura ikagwa. Ndetse hariho n'amato atwarwa n'umuyaga. 
Unakoreshwa mu bintu byinshi, nko mu mashini, mu maduka n'ahandi. Umwuka utabayeho n'ibinyabuzima ntibyabaho.
Inzoka n'uruyongoyongo  Imigani Mugabe wagabanye n'Imana
Uri umugabo utagoheka
Uhetse u Rwanda rwose
Uri umubyeyi w'abanyarwanda
Nkuragije imbaga yarwo yose

Aba bana uko babanye
Ntibyanyuzeho na gatoya

Aba bana baranyobeye
Baratongana bigacika
Birirwa bacumitana amacumu
Nk'abatonse rimwe
Bapfa agasate k'umutsima.
Jya ubatsibura ntukabatsembe

Aba bana baranyobeye
Umwe aranyonyomba agatikura undi
Agataha avuga amacumu
Nk'utsinze Nsibura
Kandi yikoze mu nda

Aba bana baranyobeye
Birirwa bavumana
Bavugutirana amarozi
Bakubitanisha inkuba
Bavugana inkuru mbi
Bategana imishibuka
Barebana ay'ingwe
Batungana agatoki
Bahekenyerana amenyo
Batukana ibya Nkotsi na Bikara
Bahekenyeshanya umusaraba

Aba bana baranyobeye
Nirirwa mbahana barananiye
Ni uguhana uwahanutse
Ni uguhomera iyonkeje
Ni ugukamira mu kiva
Ni uguta inyuma ya Huye
Ni ukugosorera mu rucaca

Ntibagira ubuntu
Barangwa n'ubwiko
Ufashe imbehe aba ikihebe
Ngo atihenda bakamuhebya
Iyi si inda ni indogano
Uwabaroze ntiyakarabye.
Ndate Mugongo Wampetse  Imivugo Urandeba ngo ayi
Ngo ndi umugore singoye
Ngo ndi ku ngoyi yawe
Ngo igihugu ni icy'abagabo
Ngo nta mugore ugira ijambo
Ngo uruvuze umugore ruvuga umuhoro

Urandeba ugacira
Ukicinya icyara ngo uri umugabo
Ngo Imana yakuremye neza
Ngo abagore ni ibigoryi
Ngo ndakagorama ibirenge

Urancurika ukancurukura
Ukancura bufuni na buhoro
Ukamviraho inda imwe
Ukanyubika ukangarika
Ukantuma epfo na ruguru
Si ubugore ni ubugaragu
Ni urujijo rw'ubuja

Nkubera isoko y'ibyishimo
Ukambera inkomoko y'ubwoba
Uratunguka nkikanga
Nkihindira bucece mu nzu

Nivugira nk'abandi
Uti 'umva kanwa kabi'
Ubwo ukamiza ishokoro
Nagira inkuru mbara
Ngo nimfunge urunwa rwanjye
Wavuga nkagusubiza
Uti"Umva iyo ngare"
Cyangwa ukandisha agashino ka mama
Nkagasangiza amabya ya data

Ndikandagira sinkome
Ngo ntahava nkomereka
Ukamvanamo iyo kotsa
Ukandangiriza iminsi
Ukampekesha amaboko
Ukanyereka iyo mwinikaga

N'iyo tugeze ku murere
Nturushya unandeba
Bitugu bitumva incyuro
Ujundika amatama nk'inturo
Ukitumberera mukirere

Iyo uteterejwe n'umusonga
Wicuma ugana aho ndi
Ukankina nk'umupira
Icyuya cyakurenga
Ukarengera muri douche
Utitaye ku wo mubanye

Ubwiza bwanjye urabwonona
Ukampindura ingegera
Warampawe ndi ingenzi
Ukangenza uko ushaka
Wamara kumpaga
Ukampahiraho abandi
Ukanyita amazina
Ngo ndi igifuka
Ngo nsa n'umwavu
Ngo singira isura
Ngo sinzi gusasa
Ngo abagore baragwira
Ngo ni wowe wakanyemeye
Ukanyita kasha
Ukankenyeza rushorera
Ukampambiriza ngataha
Nkagenda nikoreye amaboko
Mboroga inzira yose
Ntagira shinge na rugero

Rwose mugabo wanjye
Wamenye neza yuko
Nanjye ndi umuntu nkawe
Twaragijwe iyi si twese
Ngo tubane dusabane
Ibyivugo by'iningwa  Imigani Kera habayeho umugabo ahagurukana n'umwana we barongoye indogobe yabo bajya kuyigurisha. Mu nzira bagenda, baca ku bakobwa bavomaga, babaha urw'amenyo, bati, "mbega bano bagabo, indogobe ibari imbere iridegembya, banze kuyijyaho ngo ibaheke!" Nyamugabo abyumvise, agira umuhungu arayimwuriza iramuheka. Bisunitse, baca ku bakambwe bicaye ku nzira. Umukambwe umwe aravuga ati, "dore iryavuzwe riratashye, nta musore ucyubaha umukambwe! Reka nawe umusore yihekewe n'indogobe, naho ingirwa se arahata inzira ibirenge."

Nyamugabo aritaye mu gutwi umwana ayimuhubuzaho, ayicaraho, barabushogoshera. Nyuma bongera guhura n'abandi bantu, baramubwira bati, "shyuuu...! Cyo mubyeyi gito! Usiga umwana wawe kandi uruzi ananiwe asigaye agenza inyuma y'ibirenge, atabasha gutera intambwe nk'indogobe yawe?" Nyamugabo ntiyumvise atyo, yuriza umuhungu we, amwicaza inyuma ye ku ndogobe. Bagiye gusingira umusozi baganagaho, bahura n'umuntu arababaza ati, "ese iyo ndogobe ni iyanyu?" Bati, "ni iyacu." Na we ati, "jye nagira ngo ni inyibano! Irapfuye rero ntigishobora kubaheka mwembi. Hasigaye aho kuyiheka ari mwe!"

Nyamugabo ati, "reka tugerageze." Bayiboha amaboko n'amaguru, bayita ku maboko baraheka. Ngo bagere ku mugezi, abo bahasanze inkwenene bayivaho, barakokereza babaseka. Indogobe uko yakumvise urusaku, ishya ubwoba irashya imigeri, ihubuka mu maboko, no mu mugezi ngo, "dumbuli!" Imira nkeri, irahwera.

Nyamugabo n'umuhungu we basubira imuhira bimyiza imoso, bagenda babwirana bati, "twishinze ibyo abantu bagumya kutubwira, none dore itungo ryacu rirabizize. Twabaye ba bwengebuke!"
Uzambarize uko babaye  Imivugo Muri uru rwanda rw'iyo bigwa
Nahagwije ibigwi sinaba ikigwari
Mpabura ingo zifite urugwari
Bwakwira urukumbuzi rukagira ubwira
Dore ko nagize ubworo ku bwoko
Ngatandukana nabo twabanye
Ngatakaza abo natakaga
Amatage akaba amatindi
Akanga akantera agahinda.

Isi y'iwacu nayisize ku gasusuruko
Nza gusuhuza ndasuhutse
Nsohoye ndasuhererwa sinasura
Isahinda yongeye guhinda
Ijuru rihindutse amahindu
Ndahindukira ndeba ivure
Nsinzira nk'uwasinze
Nkangukira hejuru nikanze.

Ikintera ubwoba ngata ubwenge
Ni ugukabya inzozi inzuzi zikera
Inkera y'icyaha igashyira kera
Icyizere kigahera mu kirere
Ikirago kikangira ikiragi
Narambirwa kurambarara
Sintere intambwe mu kirambi
Ngo nambare nambuke.

Naje ino nsezerewe
Ariko nza ntasezeye
Nsezeranya abo nsingiza
Ababyeyi n'ababyara
Kudateba mu gutabaruka
Nkagamburuka nkabanguka
Ngashajisha abasaza
Ngaheka abahererezi.

Uwanyonkeje akanyoza
Yiheje ntamuherekeje
Ataha mufitiye urutashyo
Kabandahe aramukurikira
Azimira agifite ubuzima
Bimbera ibanga biyobera abahanga
Imfubyi zibura imfuruka
Amahanga ambera iw'abandi

Mwana ugana ijuru ry'iwacu ni wowe mbwira
Singutuma reka ngutume
Ubwo utashye reka nguhe urutashyo
Ni uramukirayo ubandamukirize
Uti amahoro ndabahobeye
Mubyare mubyukurutse
Musugire musagambe
Isano isasakare isakare.

Mwari usa n'Imana y'i Rwanda
Urwanira kurwanya urwango
Ndababaye urambarize
Umuhutu umuhisi n'umuhinzi
Aho abo nkumbuye baburiye
Ushakire hasi kubura hejuru
Haba iburasira-zuba haba aho rirengera
Ntuzagire umurenge urengana.

Hari abo twatobanye utwondo kw'itetero
Nabatekereza umutima ugatitira
Hari Karama, Nyiringango na Mubirigi
Na Mukandamage mushiki wabo
Nyina ubaheka akaba mama wacu
Se ubabyara ni Bisetsimandwa
Bakaba abenegitori cyangwa abatsobe
Bari batuye hafi ya Nyumba ya Nyakibanda.

Hari abandangiye ko bafashe ibibando
Bagahengera ibibunda bakanyura mu bigunda
Bagashinga imiganda mu Bugande
Mbere ko imbunda zongera kubagira impunzi
Mbafitiye impuhwe n'impungenge
None Impuruza nyikubise umurishyo
Ngo abatabazi bashobora kuba babazi
Mbahe impunda babamenyeye impinga.

Duherukana batuvugiriza ubuhuha
Turagirana inyana dukina n'inyange
Twuzura twizihiwe
Tutazi amatage yadutatanije
Wigiye imbere uteye intambwe
Uzaba uruzi Nyabasesera
Userukire i Bunge hafi y'urwo ruzi
Abungeri bazakurangire aho ingeri zagiye.

Ni ho nacukiye bitaracika
Hari Kabaganwa mubyara wanjye
Na nyogokuru Nyiraruhimbi
Agahimbazwa na ba marume sinzi niba ari bo bamushyize mw'irimbi
Rinigumugabo mwene Sebarinda
Na murumuna we Rwamu
Rwalinda wirahiraga Rwogera
Nta makuru y'abo Benebwimba?

Numviseko haje icyorezo
Kikabajyanira icyarimwe
Ntuzasige utansiganurije
Niba bose barashiriye kw'icumu
Nuva aho mu Bashumba-Nyakare
Ukarenga Agatobwe n'Akavuguto
Ukagera ku Mubuga ho mu Buyenzi
Uratumeho Mutumwambazi.

Usuhuze uwo mugore wa Gakwaya
Ni we mukwe wamukwoye
Abana be simbazi
N'abo nasize yarabyaye
Iyo nshatse kwibuka amazina yabo
Ndanga nkagira amazinda
N'inzira igerayo sinyizi
Mpaheruka nkiri muto cyane.

Uwo mubyeyi ukwiye imbyeyi
Umuhererezi w'umbyara
Warangwaga n'ubwuzu n'ubwiza
Amateka ye uwayantekerereza
Namutekerera agatabi nkamuterekera
Sinzi niba yarahunze cyangwa yarabunze
Cyangwa agihumeka afite ihumure.

Mu Nyantango muri Kibuye iriya
Hahoze benewacu cumi n'abandi
Barimo uwitwa Mugabushaka
Nabo ubu nshaka kumenya ibyabo
Baba barashyamiranye n'iryo shyano
Bakagira ibyago bagashyirwaho ibyaha
Bakitera ibishwange bagakwirwa imishwaro
Bagacirirwa ishyanga inyuma y'ishyamba?

Hakurya y'i Rubona rwa Ngunda
I Gatovu hakiniraga imitavu
Hari hatuye Muvara na mukuru we
Tugira icyo dupfana ntacyo twapfuye
Abo bakamwe bakwiye ikamba
Babona uri imbere y'irembo bakamutumira ikambere
Bari basanganywe ingeso nziza
Inzira ijya iwabo igahora igendwa.

Ninkomeza kuvuga ndavugishwa
Reka nekukuvuna nyavunagure
N'abatariho batayabangiye ingata
Simbibuka indoro indeshyo n'ingendo
Ndababaririza nkababara
Urukundo rukanga rugakina mu nda
Ijuru rikikuba ijana
Amajeri agakangura ijoro.

Urambabarire umbangukire
Ungerere aho ntigerera
Ntuzikange ngo urangare
Urirangurure rirangire
Rigere mu nkiki z'inkiko
Ibikombe bisamire
Nyiramubande yongere
Bakurangire iby'abo banyaburanga.
Ntere umwari ibitotsi byiza  Imivugo Kera habayeho umugabo n'umugore bakagirana abana babiri, umuhungu n'umukobwa.
Umuhungu akitwa Baba naho umukobwa akitwa Nyanshya. Bukeye uwo mugabo aza gupfa.

Hashize iminsi na wa mugore arapfa. Abana basigara bonyine.

Nyanshya na Baba bajya mu ishyamba, bakajya batungwa no gutega utunyoni.

Umuhungu ashakira mushiki we akazu mu rutare.

Umuhungu akajya ajya guhiga utunyoni.

Umukobwa agasigara aho.

Umuhungu akaza nijoro.

Yaba atahutse akaririmba at :
«Nyanshya ya Baba, nyugururira.
Mwana wa mama nyugururira.
Nishe akajeje ni akawe na njye.
Nishe agaturo ni akawe na njye.
Nishe agafundi ni akawe na njye.
Akanini karimo tuzakagabana.»

Mushiki we ati «baruka rutare Baba yinjire.» Urutare rukabaruka.

Akazana utunyoni bagateka, umukobwa yaba afite agafu, akarika, bakarya.

Bwacya mu gitondo, igihe cyo mu bunyoni, musaza we akabaduka akajya guhiga utunyamaswa two kubatunga.

Akica agafundi, akica udukwavu, akica agakware, bwakwira agataha.

Yagera kuri rwa rutare akaririmba, ati :
«Nyanshya ya Baba, nyugururira,
Mwana wa mama, nyugururira,
Nishe akajeje, ni akawe na njye,
Nishe agakwavu, ni akawe na njye,
Nishe agafundi, ni akawe na njye,
Akanini karimo tuzakagabana.» Nyanshya ati: «baruka rutare Baba yinjire.»
Urutare rukabaruka, Musaza we akinjira.

Bagateka bakarya, bwacya mu gitondo agasubira guhiga.

Bukeye haza igipyisi, cyumviriza ibyo Baba avuga aririmba.

Umunsi umwe kigerageza kumwigana.

Wa mukobwa ati «iryo jwi ko atari irya musaza wanjye?»

Aricecekera, cya gisimba kiragenda ariko ntibyatinda kiza gushobora kwigana Baba.

Nuko kiraza kirahamagara, umukobwa ati «baruka rutare Baba yinjire.»

Urutare rurakinguka. Abona igipyisi kiraje.
Ati : «Ye data we!
Sogokuru, ngukarangire utuyuzi tw'utudegede?
Turakakudegeda mu nda.
Sogokuru, ngukarangire utuyuzi tw'impaza ?
Yego mukaka wanjye.»

Wa mukobwa afata akungo, akaranga utuyuzi, ati:
«rero sogokuru, urutaruka rujya hanze, ni urwawe,
Urutaruka rujya mu mbere ni urwanjye,
Urujya mu rutara ni urwa musaza wanjye.»

Warupyisi iti «ndabyemeye.» Nuko akaranga za nzuzi.

Uruyuzi rumwe rurataruka, rujya hanze.

Nyanshya ati «ngurwo urwawe ruragiye.»

Cya gipyisi cyiruka kijya hanze.

Wa mukobwa ati «fatana rutare.»

Urutare rurafatana, Umukobwa aguma aho.

Cya gipyisi kiragenda
Musaza we aza kuza nimugoroba, yongera guhamagara mushiki we uko asanzwe abigenza. Undi araceceka, agira ubwoba agira ngo ni cya gipyisi kije.
Musaza we arongera arahamagara, mushiki we aza kumva ko ari we.

Abwira urutare ati «baruka Baba yinjire.»

Urutare rurabaruka.

Baba arinjira, asanga Nyanshya yagize ubwoba.

Ati «ni bite?»

Undi ati «ndeka aha haje ikinyamaswa kimpamagara nk'uko usanzwe umpamagara,
Maze nti baruka rutare Baba yinjire,urutare rurakinguka, mbona hinjiye igisimba.
Ndakibwira nti Sogokuru, ngukarangire utuyuzi tw'utudegede?»
Ngo «turakakudegeda munda».
«Ngukarangire utuyuzi tw'impaza?»
Ngo «yego Mukaka wanjye.»

Ndakibwira nti:
«Urujya hanze ni urwawe,
Urujya mu rutara ni urwa musaza wanjye,
Urujya mu mbere ni urwanjye.»

Noneho uruyuzi rugiye hanze ndakibwira nti «fata.»

Cyirukiye hanze mbwira urutare rurafatana.

Kimbwira ko nikigaruka kizandya.

Musaza we yirirwa aho, yiriranwa icumu n'umuhoro agira ngo nikigaruka acyice. Ariko cyari cyabumvirije kimenya ko ahari.

Agitegereza iminsi itatu nticyaza.

Inzara ibishe ahinduka mushiki we, ati «umenya ari ubwoba bwari bwakwishe.»

Nuko ajya guhiga utunyamaswa.

Igihe atarahiguka, cya gipyisi kiragaruka kirongera cyigana Baba
Musaza we aza kuza nimugoroba, yongera guhamagara mushiki we uko asanzwe abigenza. Undi araceceka, agira ubwoba agira ngo ni cya gipyisi kije.
Musaza we arongera arahamagara, mushiki we aza kumva ko ari we.

Abwira urutare ati «baruka Baba yinjire.»

Urutare rurabaruka.

Baba arinjira, asanga Nyanshya yagize ubwoba.

Ati «ni bite?»

Undi ati «ndeka aha haje ikinyamaswa kimpamagara nk'uko usanzwe umpamagara,
Maze nti baruka rutare Baba yinjire,urutare rurakinguka, mbona hinjiye igisimba.
Ndakibwira nti Sogokuru, ngukarangire utuyuzi tw'utudegede?»
Ngo «turakakudegeda munda».
«Ngukarangire utuyuzi tw'impaza?»
Ngo «yego Mukaka wanjye.»

Ndakibwira nti:
«Urujya hanze ni urwawe,
Urujya mu rutara ni urwa musaza wanjye,
Urujya mu mbere ni urwanjye.»

Noneho uruyuzi rugiye hanze ndakibwira nti «fata.»

Cyirukiye hanze mbwira urutare rurafatana.

Kimbwira ko nikigaruka kizandya.

Musaza we yirirwa aho, yiriranwa icumu n'umuhoro agira ngo nikigaruka acyice. Ariko cyari cyabumvirije kimenya ko ahari.

Agitegereza iminsi itatu nticyaza.

Inzara ibishe ahinduka mushiki we, ati «umenya ari ubwoba bwari bwakwishe.»

Nuko ajya guhiga utunyamaswa.

Igihe atarahiguka, cya gipyisi kiragaruka kirongera cyigana Baba.
Umukobwa agira ngo ni musaza we, abwira urutare ngo rukinguke.
Agiye kubona, abona hinjiye cya kinyamaswa. Ati «ntabwo ibyanjye birarangiye.»

Akibwiye ngo agikarangire utuyuzi, kiti «ntatwo nshaka.»

Giherako kiramurya.

Musaza we aza kuza asanga cya gipyisi cyariye mushiki we, ahamagaye abura umwitaba.

Abwira urutare rurakinguka, arinjira acana mu ziko.

Arabutswe mu rusenge rw'urutare ukuguru kwa mushiki we, akeka ko yahagiye kubera ubwoba, ariko akumva amaraso amutonyangira.

Arashishoza, asanga ukuguru ari ukwa mushiki we cya gipyisi cyashigaje.

Nuko arara aho, aryama ataryamye, bucya ajya guhorera mushiki we.

Amaherezo avumbura cya gipyisi, agiye kucyica, kiti :
«Banza uce aka gatoke ukuremo nyogosenge nariye.
Ca n'akangaka k'iburyo ukuremo sowanyu nariye.
Tema n'iki gikumwe, ukuremo mushiki wawe.»

Baba abigenza atyo, agikuramo bene wabo.

Agitera icumu aracyica. Anyaga ibyo kwa cya gipyisi byose, nuko araboneza aritahira, ibyishimo ari byose.
imbeba y' inyamerwe insigamugani kurwanya ipfa Imbeba yakuviriye mu mwobo itangira kuzerera ishaka icyo yarya. Iribwira iti «nzi ubwenge, no kunshuka biragoye, kuko nizera bake. Nta we ushobora kumfata.»
Yikoza hirya, yikoza hino; izerera inzu yose ariko iheba icyo yicira isari. Inyarukira mu kigega, ihingukira kuri rwagakoco.

Irahagarara irashishoza, yitegereza uwo mutego, irawuzenguruka.

Iratekereza iti «nta kabuza, ubu ni ubucakura abantu bahimbiye gufata imbeba.Ariko bararushywa n'ubusa, jye ntibazamfata.»

Ihanga ijisho kuri wa mutego, ibona hariho umubumbe w'urugimbu utemba ibinure; iti «nta kabuza dore ikizakora ku mbeba ! Dore akaryoshye bavuze ! Ninkoraho biraba bishize. Ibyo aribyo byose ariko, sinabura kurwegereza utuzuru, ngo ninukilize kuko ruhumura neza.»

Yomboka buhoro buhoro yegera rwagakoco.

Imbeba yawe iratekereza iti «mbega ukuntu abantu bagira ubwenge buke ! Bibwira ko nakora kuri ririya shyano ! Henga nzunguruke, ndetse ndibuze kugera kuri ruriya rugimbu ntacyo mbaye rwose.»

Irasotasota, itera udutambwe duto, sinzi uko yakomye imbarutso, igiye kumva ngo koco ! Ifatwa mu bujana. Imbeba ikuka umutima, ishaka kuyikiza biba iby'ubusa; iba ihezemo ityo.

Irajwigira itabaza zene wayo ntihaza n'imwe, ahubwo nyir'umutego aba araje.

Ayitegeza abana barayica, agatumbi bakajugunyira injangwe.

Mu Kinyarwanda baca umugani ngo «Uhima ipfa arahava.»

Si Njye wahera hahera umugani.
Isengesho rya Saligoma  Abakuru Mana yanjye
Ndagusenga mbabaye cyane
Si ngusenga ndagusiganuza
Impamvu abantu bose
Banyita Saligoma
Nk'aho nanze gusa neza nk'abandi.

Mana yanjye
ko navutse nk'abandi
Impundu zikavuga
Bagahita banyita Byago
Irya batisimu rikaba Ntakirende
Irya Saligoma ryo ryaje rite?

Mana yanjye
bambwirire bose
ko kuva ubungubu
Nanze kwitwa Saligoma
Simbe rwose n'inkaritasi
Kuko Karitasi
Yayindi yita ku bibazo byacu
Yampaye indangamuntu.

Mana yanjye
Banteretere bose
Banzirikane rwose
Bandinde tujyane
Be kunsiga bansiganya
Kuri iyi si y'abagenzi
Bampugure, banyobore
Aho kumbona bagaseka
Sinywa lisansi mbishaka
Ni ugushaka icyatuma ntinyuka
Sindara mu mateme nishimye
Ni ugutinya gucakirana na Jandarume
Babyeyi munyitayeho
Nanjye naba umwana mwiza.
Inkomoko y'urupfu  Imigani Inkuba, umwami, Imana n'urupfu byavaga inda imwe. Umunsi rero bihabwa umunani, inkuba yahawe umunani mu ijuru; umwami ahabwa umunani mu nsi; Imana ihabwa umunani mu nsi no mu ijuru.
Imana itunga ibyayo, umwami atunga ibye, inkuba itunga ibyayo, urupfu ruhabwa amaraso. Urupfu ruba aho. Imana irinda ibyayo biva amaraso, inkuba irinda ibyayo, umwami arinda ibye.
Urupfu rubura amaraso, rwicwa n'inzara. Inzara yarurembeje, rugiye kugira ngo rurunguruke, uruhehe rugwa mu jisho, ijisho rirapfa, urupfu rubaho. Bukeye rubaza se wabibyaye, ruti, "mbaye nte ko umwami andinda, Imana ikandinda, nkaba ntakibona amaraso?"
Rurema iti, "ni jye wabibahaga nanone ujye utegereza, ntuzaheba n'igisigaye inyuma!" Urupfu rukomeza kureba igisigaye inyuma. Umuvomyi ugiye ku iriba, yakwikorera ingata ikagwa, abandi bakamusiga. Urupfu ruti, "uyu usigaye aho si we wanjye?" inka zakuka, iciye iyayo nzira, isigaye se inyuma, ruti, "Iyi si yo yanjye?"
Imana, umwami n'inkuba biti, "murabona iriya mbwa yatumariye ibintu! Ese yakwiriye ko wumva yashatse amaraso, aho kutumarira ibintu!" Inkuba iti, "muhore muze tujye inama, tujye kuraguza, hanyuma tuzagashyikire tukice."
Uko urupfu rwakarebesheje ijisho rimwe, ni ko rujya guhiga rwabuze ikindi rwarya, rushaka utunyamaswa n'udukoko mu ishyamba. Imana iti, "ese ibyo bikoko byo si ibyanjye? Ruramarira amatungo hirya no hino kuki?" Imana ikora ku nkoni yayo, umwami akora ku muheto, inkuba iti, "njyewe nzagakubita urushyi, ntabwo kazansimbukana, siniriwe ntwara izo ntwaro zose."

Bahuriye mu nzira narwo, inkuba irabandabanda, umwami ati, "nta ntanga, ngira imbaraga nke ntiduhwanije na we. Umwami arukubita impiri ku itako, rurabandagara, rwikubita hasi, rugize ngo rurabyuka, inkuba irukubita urushyi, rusubira hasi! Rwiruka rujya mu mubyuko. Umwami aba yahatanze, arubuza gusohoka mu mubyuko.
Inkuba irarushaka irarubura. Urupfu rwirukiye mu nzuzi ngo rwihishemo rusanga umukecuru arasoroma ibisusa. Ruti, "ese wa mukecuru we wampishe ko ureba nkubwe!" Umukecuru ati, "ese ndaguhisha he ko ureba ntari mu rugo ngo ndagushyira mu gikari, ndagushyira he wa kantu we kakutse umutima?" Urupfu ruti, "ese ko wunamye, nikinze imbere y'iyo hururu yawe, sinayobya umuvu bariya bampiga bagahita?"
Umukecuru ati, "niba wabishobora, uzi ko wahakwirwa, igire muri iyi hururu, maze ujye mu gikondorero wihishemo." Rumaze kugeramo, Imana iba igeze aho iti, "mbonye aho rugiye" Inkuba iti, "rugiye aha. Ariko se ko ruhungiye mu muntu, ndamwica? Nirugende nanone ruraducitse!" Imana iti, "ko turusiga aha se, rukazaturimbura?" Inkuba iti, "waretse se nanone aka gakecuru nkagakubita?"
Imana iti, "ko nabereyeho kurema no kugira ngo ibintu bigwire, aka gakecuru turakaziza iki?" Birigendera, biti, "ruzateba, ruzasohoka." Agakecuru kararubana, ruratura, rusanga rutanyagirwa, rusanga ndetse n'umukecuru afite amaraso. Ruti, "mbonye n'ikigega kintunga." Uwo mukecuru ararubana, bukeye arushyikiriza n'abuzukuru n'abuzukuruza be. Bararufatanya, kugeza igihe rusakara mu isi yose.

Nguko uko urupfu rwaje mu bantu.
Iyi Ntimba Idatemba  Imivugo Ndi inturo y'umujinya yarutigerera igicuku
yenze ibara ry'igishwi n'ikibiribiri
ihirika mu rubingo iheruka gukoma ejo
nitwa CYARADAMARAYE
Ingoro y'umwogabyano 3  Inka Mahero arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikali,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo uruboli.
Akebura intambwe ajya mu ikawa.
Ubwo agasusuruko karababiliye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kilizihirwa,
Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hilya.

Ibyo namubwiye bigumya kuza
Si ibihingwa si amatungo.
Ubwo aliko akumva atameze neza,
Imitima igakomeza kujya inama;
Ibyo guta iwabo ngo ajye Bugande
Yali yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye.
Ava mu ikawa alinanura.
Acuma gatoya ananirwa igenda,
Arahagarara aratekereza,
Akazinga umunya agashima mu mutwe.
Ngo byende ho akanya
Ati: ndi imbwa bikabije.
Arakabuza ati: ngiye
Kubwira uwambyaye
Ko kwigira icyohe
Bikwiye undi utali jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu.
Jye nkomeza urugendo.
Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo tulimo.
Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikali.
Ahakura agatebo,
Ajya muli ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhulira mu rugo
Ahatura iyo kawa.
Mbibonye ndashoberwa
Nti: yumviye rwose,
Agatima karagarutse
Aragira ngo anyurure.

Ngo mbure icyo mubwira
Kugira ngo mushime,
Mpamagara abatoya.
Nti: ntabwo mureba
Undi mwana uko agenza!
Mulicaye mu nzu,
Aravunika mumurora,
Arakora mukalyama,
Agatura uwe mulimo
Umugono muwuhuruza!

Nyina, we yali mu nzu
Uko yakigunze
Agahinda kamwishe.
Arasohoka arareba
Ati: mbese iyi kawa
Yo iturutse ahagana he?

Ubwo yibazaga abizi,
Akagira ngo abone ubulyo
Bwo kogeza umwana
Watwumviye bwangu.
Mubwirana ubwira
Nti: ngaho muhembe
Uyu mulimo ni munini.

Ubwo twihina mu nzu
Duterura akabindi
Dushyira mu kirambi.
Nti: ngaho Mahero
Cyo ngwino uyibanze
Ni wowe tuyikesha.
Ati: ndanze kubanza
Abakuru bakili aho.
Nti: nta cyo bitwaye
Iyo ali bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.

Kuva kandi uwo munsi
Mahero aba umwana
Uyu wumvira rwose
Wakorora ati: ndaje.
Ntibyashyize kera,
Musabira umukobwa
Barwubaka neza
Babyaranye kabili.
Imibanire yabo,
Rubanda babizi
Babita mahwane.

Iyo agana mu mahanga
Aba ali imbwa mu zindi
Aho kwicara nk'ubu
Ngo aturane neza
N'abatumye abyiruka.
Indirimbo iherekejwe n'incurango - Umuduri  Abakuru Mugoyi wa ruguyaguya
wa ruhuta kurekera 
wa rugusha ku buriri
nyir'imfizi yivuga
ntigire kirengera
mu gitondo nkayibura
yo kicwa n'icumu
ny'iriva-ruganda
ritagira umuhunda
bakarimutera mu mpyiko
rikamutsinda ku mbuga.

Yemwe abo hepfo aha
yewe sogokuru
yewe nyogokuru
ntimugire ngo turahuze
ubwo mwumva tudakoma
nta cyo turakora:
namuguyaguye
namuguriye yanze.
namuhaye amakoma
ngo akomeze umutima
aranga akomeza ubwangushyi;
namuhaye amirire
ya Rwangamugayo
ngo akunde anyirirwe ho;
namuhaye inshyushyu
ya Rwangamugayo
ngo akunde anshyukirwe
namuhaye amavuruge
ya Rwangamugayo
ngo akunde amvuruganye
mu mbariro z'amatako
arishaka aribura
yo kicwa n'icumu
ry'iriva-ruganda
ritagira umuhunda
bakarimutera mu mpyiko
rikamutsinda ku mbuga.

Mbe wa gihungu we
mu bwoko uri umuki?
Mugoyi ati ndi umusinga.
Ati sigaho kunshuka
wabaye umusinga
washinze rigahama
ibikunzwe bikamenywa
wo kicwa n'icumu
ati ndi umugesera
undi ati sigaho kunshuka
wabaye umugesera
wangeseye aya masunzu
ukanyambika intama intambure
mu gitondo bikamenywa
nyakwicwa n'icumu;
ati ndi umwungura
undi ati sigaho kunshuka
wabaye umwungura
wanyunguye ho ubugore
ubu bukobwa nkabushira
n'ubwana nkabukira
nyakwicwa n'icumu.

Yemwe abo hepfo aha
ntacyo mbatsindira
kwa Nzeyingorore
na Nyirahabimana
ni mumpe umuraza;
nta muntu turi kumwe
ni intumbi yegetse
ni inkingi yegamye
ni intango yubitse
ni umwenya w'amakara
ni icyana cya nyina
ni icya nyirakuru
bagitereke ku ntebe
bacyuhagize inkari
bagisige mu bisage
bagihunde amasaro
gisubire mu nyana
ni intoba-biziba
nacuka azaba aza
nta cyo yari amaze
yo kicwa n'icumu
ry'iriva-ruganda
ritagira umuhunda
bakarimurera mu mpyiko
rikamurs inda ku mbuga.

Namweretse ikibero
yerekera ikibero cy'inzu
arasumba imisego
nk'ushaka kuruka
ararungarunga
nk'uwariye rwungeri
aranuka mu nzara
nk'uwashituye inguha
aranuka inzobe inuze
nk'uwaraye mu nzarwe
aranuka inkarakara
nk'uwaraye mu makara
yacitse inkonokono
nk'uwariye inkenekene
zo mu kwezi kwa Mata
muvuze yararozwe
ntibwaje mu nzoga
yaburose mu nzozi
aburenga mu nzira
ntacyitwa Mugoyi
wa Nzeyingorore
ni rwitura mu nzuzi
rwa mpa-akaryenge
ni rwitura ku rutaro
rwa mpa imireja
si rwitura ku rutara
rwa mpa umukobwa!

Ye wa gakobwa we,
sigaho kuntuka
winyita Mugoyi
wa ruguyaguya
sinitwa Mugoyi
wa ruguyaguya
ndi rubanza mu igugu
rwa Nzeyingorore
inkuba ikubira nk'intare
nkagusha ku bibero
ngakesha igiraramo.

Rwishinza ku mikoni
rwa Semukotanyi
jye umukobwa ushira isoni
ndamureba akanshisha
na ho mu nsi yarashize
dore ugenda ushibaguza
nk'ishashi ya musheru.

Reka nsumbe imisego
ndahunga imisuzi
y'ibishyimbo by'imitura
n'ibijumba byokeje
n'ibita bitavuruze
n'ibisogi bidahiye
waje uriye iwanyu
nyakwicwa n'icumu!

Nagukoye Gitare
cya Serutenderi
ntitera umukamyi
ntitubya umukamo
ikamwa diri diri
ntikamwa donyi donyi
nzayikubita umukoma
nyijyane i Gikore
mu bikombe bya Jurwe
nzayikwe Nyanzobe
we Imana zaritse
wowe zarakubitse
Inama yayo
So ayihinge itabi
nyoko aribagare
musaza wawe azaribunze
imibaya
mugaruke mbahake
nyakwicwa n'icumu.

Reka wa gihungu we
winkangisha gatare
gatera umukamyi
kagarubya umukamo
gakamwa donyi donyi
ntigakamwa diri diri
gakubite umukoma
ugakure iwacu
ntacyo wari umaze
nyakwicwa n'icumu.
Jye nzajya hakurya
kwa bene marume
kwa babyara banjye
kwa Rwicumugize
kwa Cyuma cy'umuhama
wa ruvumba-ntambara
aracumita ntashishwa
ayishora nk'icumu
akayigarura nk'isuka
imwe ihinga ahoroshye
akayijabura nk'umusomyo
byagera mu gicuku
akayivuza nk'ibihubi
by'ingoma z'i Gaseke
zibariye igicuku
akarenga akanyuza
agakunda akakuruta
nyakwicwa n'icumu
ry'iriva-ruganda
ritagira umuhunda
bakarigurera mu mpyiko
rikagutsinda ku mbuga.
Mukundane Mujye Inama, Rukundo Mbuto Itarumba  Imivugo Ibyivugo by'abagabo 1

Inkerarugamba y'umuhungu
Ab'imihisi ntibamburanya imihigo
Barareka nkayibanza jye ngabo y'umutwe.

Ndi imbonezamyambi ya Rugina
Ndi umugirwa w'intore
Intambara iteye ubwoba nyibanza imbere
Ndi Ruterabwoba ndi Rutaramanaguhiga.

Ndi isata ishoka bagasamara
Ndi bishyika bishyika umutware ku mutima
Ndi Inshyikana ku mubiri
Ndi ingeri yasumbye inkiko.

Ndi Mihigo itarambira abahungu
Minega icyaha induru
Rubabazigitero igitaramo gihimbaje
Ndi Rutikanga urukubo ndukotanamo.

Ndi Ngabo itagerura icyusa ya Runyagiranduru
Intambara ngezemo ntishogosha
Nkaba imanzi y'abacu.

Ndi Ngoga bavuga inkubito
Ndi Rukerakubarusha
Inyamibwa narogeye mu yindi mitwe.

Ndi Rubimbura ahananiranye wa Simpunga
Umuheto urengera imfura nywuhorana mu ntoki.

Ndi Rudakubana mpamya induru
Indamutsa murwanira ishyaka
Ndi umuhungu udahehembya amakuza
Ngira impambara mu mihigo
Nkesha indatirwabahizi.

Ndi Runihura mbanje mu iteme
Intwari bahariye ibanze
Rudasongerwa n'amasibe
Ndi inkuba ihindana iminega.

Ndi Rupfukamiramakombe rwa Nyamukeba
Ndi n'Imanzi ya Rukubamo
Semwaga wa Rugango
Ndi ingabo inesha igitero.

Ndi Rutayoberana mu nduru rwa Semwaga
Rukabu ntwara Rubibi rugerna ikirari
Nyibana mu nduru
Runihuza iminega
Ndi icyamamare cy'umutwe.

Ndi Rwema rw'intare Rubaririzakobe
Inshongore sinagarambye ndi Rubabazigitero
Ndi umugabo ushita ababisha ku ndekwe wa Rushimirwabigwi
Ndi umushumba w'urugamba
Ndi uragira amakuza.

Nkubito itihorera induru
Rutikuranamakuza nsanganya igitero
N'iyo gihingutse ngiterana imbaraga
Ngarambe itikura imbere y'ingabo
Ndi Rwema badahiga
Ndi Nkubito idasubiza imihigo ku rugamba
Ni jye Rutavutsamakuza.


Ibyivugo by'abagabo b'intwali 2

Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.


Ibyivugo by'abagabo b'intwali 3

Ndi Minega icyaha induru Rubabaza igitero,
Inyamibwa y'abankunda
Rwema rw'umutwe ndi ingenzi ibamenera.

Ndi Minega idasa n'impunzi, intambara isezeye abayisalika,
Rwamwaga nsezera ingabo.

Ndi Minega ya Rubimbulirangabo, sintiya gukotana ikobe livuze.

Ndi Minega ya Rugambwa, ndi rukanika abo ndusha kuba umutwe.

Ndi Mutarugera wa Rugina, ishyanga mpagomwa umusore.

Ndi Mvutaguranamitali ya Rutamu rw'isabutanga,
Uwo abatware bakundira icyusa,
Mu Mbuga na Nyamisagara nasatiye intambara.

Ndi Ngoga ihanikira abatinyi, abatali aho rukomeye bakubirwa inyuma.

Ndi Ngoga ya Rugango, urugangazi mpindana umwaga.

Ndi Nkubito ilirimbwa ku iteme ya Rutanguranwashyaka,
Ndi ruti rwemeye amahina,
Ndi Ngoga bavuga imbaraga ya Rubabazandongozi.

Ndi Nyamuhurura bahunga, wa Ruhozamihigo, ndi Ruboneza ayera ibirenge.

Ndi Nyamukabukira ilidahemba, lyajya guhemba ligahetura.

Ndi Nyamutikura inshuro ibigembe wa Rugemanduru,
Umugirwa w'urugamba narukenesheje banyaga Inyagirabahizi.

Ndi Rudacogozwa n'abafozi, nikingiye ingabo itanyeganyega.

Ndi Rudakenga bavuga imihigo, rutaganira nsumba ibigarama,
Inkebamugabo ya Bigaga, narashwe mu biganza mvuna igaju lya Munana.

Ndi Rugaragara ku rugamba rwa Nyandekwe,
Imfizi irwana ishyaka, ishyanga, baranyifuza,
Ngo ndi Milindi imenera ingabo.

Ndi Rugaragara urugamba rukomeye,
Ndi rusesa igitero igitondo kigatangaza.

Ndi Rugaragara mu z'imbere, rushinguka mu z'inyuma,
Ruterabwoba, Sebuharara Nkombe ya Rugina
Nimanye inka mu nkoko, inkomere zinyita Rugina.

Ndi Rukanika amakuza, ndi Nyilimbaraga y'ishyaka,
Ishyanga ntibaranshira amakenga,
Ndi inshongore ikaraga ababisha, ndi ruti rutavaruka n'amahanga.

Ndi Rukelikibaye amasonga abaliriza iyo bicika.

Ndi Rusakara nkubita inshuro rwa Ngabo nziza,
Niciye ku cy'ihubi, abahungu bahurura bantabaye,
Nkitwa inkerarugamba itagamburura mu mihigo.

Ndi Ruti rutavaruka n'amahanga, abo mu mutwe wacu baranyifuza,
Ngo yaje Rukabu bisunga isonga batijana.

Ndi Rutinywa rutima intambara igicuza, ndi icyaga kibageruza.

Ndi Rwamamara mu ntambara,
Rwa Mutagisha imitwe y'imenerarugamba,
Iyo nzilimo ntizikubana ngungiza amahina.

Ndi Rwema rw'abahizi, rwogezwa n'abagabo rwa mucurankumbi,
Abanyamahanga bangize indahiro.

Ndi Rwigerezaho intwali zisalitse,
Ndi nyamuca aho batinya wa Rubuza imanzi gutabara,
Ndi ruti ruhorera abishwe n'imyambi.


Ibyivugo by'abagabo b'intwali 4

Ndi Rwogezwa n'ingabo rwa Ngango,
Singarambira urugamba nka rubanda rw'inganizi,
Ntwara amacumu adahemba.

Ndi umunihuzaruti wa Rutamu urugamba dutonganye ntirutaha,
Ndi rubalirizakobe.

Ndi umuzibanduru wa ruzingandekwe, ntwali imena urugamba
Iyo nyibanguyemo amakuza abatali isibo barasigana, nkarwigiraho na Nkubito.

Ndi uwo amahina adakura umutima,
Uwo imbambanyi zikundira kwizera wa rwuhirandekwe,
Ndi umutegeka w'intambara intore zangize uwo kulinda.

Ngoga yasiliza mu masoko, Ntare yasanze ndi rusumbanyamugabo

Nibiliye mu iteme niburukira mu itabaro,
Intukura nyikuye mu za Matama,
Umubisha mutambika ku ruhembe rw'umuheto.

Nyahuzi y'amacumu ndi rutinyirwa amakuza,
Iyo ngeze mu gitaramo nta mutware umvugana impuhwe,
Ndi Mwaga w'Indinda.

Nyamuturuka intamabara ku mutwe,
Nyitera amacumu ngira ngo idakira uwa Rugemahabi,
Ndi Njyarugamba.

Nyili umuheto w'imfuruta nawukubise umuhima ku nda,
Umuhimakazi arayidoda, nkaba rukindurambavu.

Rubabaza igitero rucyaha abaganizi, inyamibwa idatinya,
Ntera inshuro ntigaruka.

Rubabaza kubarusha, rugumaguza ingango,
Rushengurana inkindi, inkuba idasongerwa nishe Sumiramya.

Rucumitanamifuka rufungulira amaco,
Icyo abandi bamukundira ntacikwa n'uwo yahamije.

Rudakenga bavuga imihigo, rukemampunzi batijana,
Ndi inkuba irakazwa n'induru.

Rudatsikira yumva induru rwa Nyandekwe,
Ndi indongozi y'urugamba, iyo ruvutse ngenda imbere.

Rugaragara ahananiye ingimbi rwa Ngabo nziza,
Nkubita urugamba rugishyikirana, nkaba ruhindananjunga intwali y'ibanze.

Rusakarana inkubito Rwagitinywa,
Inyamibwa yo muli izo nkuba, ndi rulirimbwa ahananiye indi mitwe.

Rushimutamuntu rwa Nyamashara,
Imfizi y'icyaga kandi ndi ingare y'ingalika mu mahina,
Nkaba imfizi itsinda bihinanye, ndi ruburamanywa Rwagitinywa.

Rutabura ubugabo ngeze mu babisha,
Rwagitinywa Rugina ntibamburanya,
Itabaro ndihoramo jye nyamibwa y'umutwe.

Rutaganira nenze ingabo, rusuzuguza abo twahigiye gusohoka,
Ndi imanzi mberewe n'umurera.

Ruti bataramana inyuma, ruboneka mu b'imbere,
Rusatira aho twateye, rutagarukanwa n'inshuro.

Rwigerezaho nkumbuye kuba intwali,
Rwa Nyilimbirima ntwara imbibi y'umukore, sinyigura umukinzi,
Niciye mu rwamu rw'imbunda, imbungiramihigo zizi icyo nazimaliye.

Rwononamirera rwa Mugema, ndi ikibyiruke cy'inzovu,
Narasaniye mu bikombe ibitare birakuka,
Abo mu gicu birahira Rwahama rw'i Muganza.

Mihigo itikura isuli igasandaza n'uyikinze, si ndi isibo muli izi ngabo
Uwarobanura ingenzi yambanza jye nyamibwa.

Mugabo umenera intore mu ntambara iteye ubwoba,
Yishe nyir'ibiti, yiciye Nyamikingo umwami yamutumye,
Yishe na Rugina rwa nyir'icyahi.

Muribuzi wa Rumanzi inyota y'amacumu;
Runyagiramihana n'ubu ni ingwe, akumira urugamba,
Ni inkerarugamba itagamburura.

Munyurangabo wa Rugango, rugandura amakuza,
Mbona amakombe y'ibyuma nkarwanira kuyasanga.

Munyurangabo wa Ruhuta, umuhungu sinitalika intambara zambonyeho Rugina.

Wambajije Mudakikwa na Mukikwababisha,
Iyo nshatse kubura indekwe nsa n'inkangu y'i Buhoma.
BAKAME MU KINYAGA  Inkuru y'ubwenge bwa Bakame(Urukwavu) igihe inzara yateraga Umuryango Uwera ni umwana wabyirutse neza . yari ateye ubwuzu. yavukiye mu muryango wubahanaga, ukundana kandi urangwa n’urugwiro. se w’Uwera yitwaga Kamali, nyina akitwaugo Mutimutuje. mu rugo rwabo, harangwagamo n’ubufatanye mu mirimo yose :kwasa inkwi, guteka n’ibindi . uko kuzuzanya ni ko kwatumye batera imbere, noneho abatari babashyigikiye batangira kubagarukira no kubagisha inama. nguwo umuryango Uwera yakuriyemo, avamo umwari w’intangarugero uzi gushyira mugaciro. Ibyo byose abikesha uburere yakuye ku babyeyi. 
Inka ya Musoni 1  Inka Rwiyamirira yuhira imbuga
Inkuba zihindura abanyabihogo
Rwa Mirindi ya Simugomwa
Imana yaremye inyamibwa y'Impeta
Ntibeho urugingo uyihinyura

Yamara kuyigira intayoberana
Ikayambikira ku mugaragaro
Ikayiha umuheha w'imboneranye
Ikarangurura ubwiza barora
Ndagiye inkumburwa idashyikirwa

Bahora biganya abo mu z'Ijari
Yanogeye rubanda ku mubiri
N' abatayigira baranyuzwe
Ntibakirwanira kuyihogoza
Mu kuyiharuza Imbonezamihigo

Umwami yayizaniye imbabazi
Akaba agishutse mu Irasaniro
Amaze kugwiza imyato y'ingabe
Ingoma zisuma agituruka i Nduga
Indamutsa ishoreye ikiriri cy'inka

Impundu zivuga mu cy'Imana
Zivuga mu Rubumba rw'inyambo
Zivuga Masaka ya Mibirizi
Ziba igisagara ku Muremure
Zivuga mu Ruhango rw'ibwami

Zivuga Inyarurama rwa Nyanza
Zivuga Inyarubuye rwa Mwendo
Ziba urwoga ziza Urugarama
Barazumva ab'i Nyarugenge
Zishyira kera ntizasigaho

Barazumva mu Nyarufunzo
Izo ari izisanga umugaba mwiza
Ziranamiza kwa Rwogera
Zisanganira Shema ry'abagabo
Anyura mu Bwanacyambwe zivuga

Umwami wacu ageze mu Bwiza
Impundu zongera kuhavugira
Arambagira impinga ya Runyinya
Zivuga ku mutwe wa Janjagiro
Zivuga urwunge kuri Cyimbazi

Atashye i Mwurire w'Izogeye
Imana zeze batumira Impeta
Rutarindwa atinduka imuhira
Umwami ugaruje inkiko umuheto
Atota abungeri b'Akaganda

Ari we mpuruza itaha i Kavumu
Ngo amashyo yose ateranire aho
Isi yivugiza haje nyirazo
Zibyumvise ntizatuza
Muzi inkubiri zitwara

Zitanguranwa iminega y'imbibi
Zibuza umwungeri kugurura
Zirusha izo mu gicu gutinduka
Izogeye zipfa aho zirwatiye
Basigaye begura inkike

Baziranda ku y'imbuzi
N'iy' imbibi zaseseyeho
N'isata na shebuja w'Impeta
Rutamiriye mu ihaguruka
Barawuranda umutwe w'inyamibwa

Zose ntukuraho ingohe.
N'amakombe afatanye n'ijuru
Urwamu ruvugira ku murindi
Inyambo baziraraza imiheha
Inteko y'abanyanka mbi irahaba

Imanzi zambika inka ya Mugani
Semibungo izitaha imbere
Zikabamo ihindira mu gicu
Zombi n'imvura izira urubura
Urubuga kandi irarwirahira

Kigeri yumva ibikuba byazo
Amenye ko ari iy'Inyakibungo
Ndinduhagwe ya Ruburamanywa
Abanza kwesa inkoni mu nzira
Ati, "emwe Izogeye ubwo zitaha

Mujye kundebera iya Rugina
Umwisi yagize intwari y'ingoga
Ni yo imenera urugamba rw'intore
Murore ko ari yo nkuba zigenza
Zitungutse umucyo uratumura

Bagumya kwaka zica imibungo
Bararirimba zinyura imbere ye
Impundu ziragumya zirasabira
Hataha Mutara inka ya Musoni
Igitunguka n'iya Terera

Iraba ryazo ritangaje
Inyange itangaza ku musozi
Ndebye Rwabugiri aho atetse
Nsanga abami bateranye
Inyamibwa mbonye itagira intarizi

Sinayitindanira impakanizi
Izina ry'inkumburwa ishengerana
Izibamo ari Insezeraminyago
Yakebwe imanzi batijana
Inganzo y'umuhanga iyimeramo

Inkindi yera iyitonamo ingeyo
Izina ry'inkumburwa iraribanza
Imana irayihanagura iranoga
Amaribori arengura ibitugu
Inkesha iziminura mu ruhanga

Ingondo ziyinyura imbavu zombi
Ingingo izirusha inka zo ku butaka
Imfura ya Rwogera basa umubiri
Rwamanywa ntiyajorwa na hato
Iremera iba inyamibwa yonyine

Mu Bihogo ntibasigana
Nanjye ugenda mu yandi mashyo
Ngaha nabona inka isa n'umwami
Ubyirutse azi gukomoza inkiko
Agaruka yishongora mu nka

Narababwiye ko avungurana
Atagira igihe yasibye na rimwe
Injunga ahorana abanguranye ingoga
Yayizimbishije amahanga
Umwana asigaye yegura inkoni

Aturuka i Nduga ya Rukambura
Atagira n'icumu ayigeretseho
Agaheza impinga ya Kiburungu
Atarikanga icyamugarura
N' ubu unyuze mu kirari cy'inkuba

Yasize yanitsemo imitumbi
N' ubu haracyacurana inkaba
Inkona zaharemye ikiraro
Ishyamba abatasi batinyaga
Ni ryo abakaraza baramvuramo

Muhanike urwamu rw'ingabo nziza
Haje Manzi isa na Rwogera
Nimurorere Mugabo w'ingoga
Asumba abandi mu muronko we
Nimuririmbe Impashyamahanga

Agarutse nk' ubwo ku cy'i Bumpaka
Nimwongere inka z'ingororano
Agarutse kwivugira Karinga
Nimushyire ibihubi ku nama
Izindi ngabe zavuye Ngeri

Ziravutwa n'ingoma y'uruyumbu
Nimuragire inka za Nyirigira
Zijye zikura ishavu ku mutima
Urwuri ruhise inyuma y'Akanyaru
Zirimo Rudasiganywa imbago

Igiti yasanze yagiciyeho
Nimumusanganize imirishyo ye
Ashoreye ingunda itaraboneka
Nimugumye mutereze impundu
Yaje Rwibasirantambara

Muranategeke abimura amashyo
Yaje arangamiye ize nyambo
Nimujye mu nzovu z'i Murambi
Mwambike amariza y'Umuhozi
Si ugukabya nzisanganye urubu

Kabona bose n'abanyabihogo
Uragiye wese arasesuye
Inyambo zisimbuye Indamutsa
Amaze kuzambika Rutarindwa
Nimutegure ingoro ye ijabiro

Nyirazo ateke yirebere
Umutwe w' Izogeye ni yo ukiza
Nsize biranda ku y'imbuzi
N'iy'imbibi zaseseyeho
Ni isata na shebuja w'Impeta

N'inyamibwa ihora ihabwa impundu
Uzirora ntazikuraho ingohe
Ya makamba afatanye n'ijuru
Muri mu kubona zitunguka
Aho zibaturaho inkubiri

Umwisi yigire aha
Aturutse mu micukire yazo
Mutore urugori rw'iz'iruguru
Umwami ukubita inkiko nk'inkuba
Yakumbuye Insezeraminyago.
Yarumye Gihwa Insigamigani Bawuca babajije umuntu iki n'iki agaceceka Mugabo ubwiriza inkuku umutima
Wa Rwisumbukuruzanyambo,
Inyamibwa mu nzu ya Rutajorwa,
Itarangaza intango y'ivure,
Ntibe mu nka ziheza hanze.

Ndavuga iyiriza ku ruhimbi,
Ikaba urusizi ruzira inshushyu!
Murerabana wa Rwambarangwe,
Izi no gutetura, si nkamirande:
Igira ibibindi bikaba amagana,

Ntubikeke ko ari iby'imwe!
Icya rushengura kirashikamye!
Hariho n' icy' imikondo utaterura,
Nyirabyo ntarushya ngo arasegenya!
Ukomye umutemeri ugashyiraho ingohe,

Ukamenya Ikunge ziri ku buriri!
Hari n'icyirirwa ku nteko,
Umugabo akunda gukorakoraho,
Intonganya zikaba nke ku mutima,
Hari n'icyitwa Semaryoha,

Ari cyo kivura ibishyimbo itara,
Hakaba n'icyogeye cy'imbonera,
Kibuza inkori gusharira!
Igira n'icyo umutindi yifuza,
Ngo ni cyo cyamurengereza icyi,

Igira n'icyarahiye kwicara ubusa,
N'ubu kironsa undi munoga!
Hariho n'icyo barindira umucanyi kwatsa,
Ngo kidashongera ku kagege.
Igira n'icyinigiri cy'ibitugu,

Gicambwa ngo gutegura inzu!
N'icyo bakubitiye ibimuri by'impu,
N'icyo bakotorera indushyi zabo.
Hari n'ikindi impagamabondo,
Bacumiraho imburuburu,

Ukamenya ari agaheto babanze!
Igira n'ubundi buryo mutazi,
Butereka intebe imbere y' uwaka!
Ndoli Indongozi mu ngeyo  Imivugo Ruganzu Rugambirira kuganza
Yishe ubutanga mirongo itanu
Yica inshira ya Mirago
Yica inkongoro ya Mihiro.

Yivuna Ntsibura Nyebunga
Umwami w'u Bunyabungo
Abakongoro bakwira imishwaro.
Yivugana Nzira ya Muramira
U Bugara bugaruzwa umuheto.

Agarura u Bungwe n'u Bunyabungo
Yubitse abahinza atsinda Abarenge
Inkiko z'u Rwanda zirenga inzuzi.

Yabundiye I Buhinda kuri gahunda
Yemera indaro kwa Ndagara
Ngo bene Bamara batamara inka n'ingoma

Ntsibura Nyebunga ubwo aba aratanze
Kavuna Karyankuna asohoje ubutumwa
Avunira umuheto ku ivi avuma umuruho
Maze Akagera karamujyana.

Araje Rugambirira kuganza
Nyabunyana amuhaye impamba
Muyango wa Ruhinda amugenda hafi
Ndetse agabana umugeni I Bugabe

Karemera Ndagara ahabwa igihango
Ko Karagwe itazigera iterwa.
 
Yubika abahinza yubura u Rwanda
Byinshi bya Bamara  we ntiyarara
Abanyabyinshi ngo  bamuhashye
Bamubura irengero  bamureba.

Yambukiye Ndorwa y'abashambo
Gatsibo kwa Gihanga bakira umuhango
Nangamadumbu isimbura Rwoga
Umwami w'inganji arayobokwa.

Kalinga ihabwa intebe y'ingabe
N'ingaragu Kalihejuru na Bariba.
Kwa Minyaruko ya Nyamikenke

Umwenge n' umwami w'u Busigi
Uyu akaba n'Umwiru w'umuvubyi
Niho abiru bageneye ibirango
Imbyeyi zongera kuvumera.
 
Nyamigezi ya Minyaruko aziramvura i Cyungo
Maze atetsa Kalinga n'abambari bayo
Irongera irima, irasuka, impundu zivuga I Rwanda.
 
Umusizi w'I Gihogwe Nyirarumaga
Yimana ingoma na Ruganzu
Iteka rya Bwimba rizima ubwo.
Umusingakazi yima ingoma
Akarusho ke yimika n'impakanizi.
Dukesha amateka n'umurage.
Araje Rugambirira kuganza
Ndoli ahora Ndahiro rugikubita
Ntsibura  ntiyasukirwa amazi

Na nyina ntiyahonoka intorezo.
Rwamukire ihora amahano ya Kibirira
Ikimwaro cyo mu Miko y'abakobwa
N'ibara ryo mu Rubi rw'I Nyundo.

Arakabuza Cyambarantama
Icya Rugara yakigabanye ingoga
Nzira ya Muramira  anyagwa amagara
N'Ingabe Rugara igaruzwa umuheto.
Abashahuzi bacyura ibinyita
Abagore  n'amagana bigabirwa ingabo
Umugome azimana n'izina atyo.

Aravunyisha Lyangombe rya Babinga
Ahabwa ikaze ku Nguli  ya Muhabura
Ndoli ya Ndahiro amuha indaro
Amuha n'intwaro bajyana ku Ijwi
Ingabo ze zogogana iminyago.

Cyambarantama ahuza inkiko
Ijwi risanga  Rusenyi
Ubushi n'u Bwishaza birahura
Ikivu n'ibyacyo bitaha i Rwanda.

Akaba intwari Mwene  Nyundo
N'umuhigi udahusha icyico
Yazize Imbogo yigize ingunge
I Kibingo  kigana I Buguru
Asiga  yimitse n'umurinzi
Yongera imandwa ku Mana y' Rwanda.

Arakabuza cyambarantama
Ingoma y'u Bungwe  ntiyamugoye
Ahuza Akanyaru na Nyabarongo
Nyagakecuru mu Bisi bya Huye
Ibisumizi bimucura inkumbi
Nyamibande itanga  imirishyo.

Inzoka irahunga, inyarubumbiro zirataha
Kwa Samukende haba umuyonga
Indagu za Binama ziba impamo
Na Nyankaka aba umutabazi
None amateka aharemye ihuro.

Ahangamuye Mpandahande i Ruhande
Umurwa we awutera ishyamba
Atera Gisurere cy'i Suti
U Bunyambilili abutera itabi.
Anyura i Zivu kwa Nyakarashi
Amutwarana n'utwangushye.

Atera Nyaruzi rwa Haramanga
Mu Mukindo ahagira intabire
Ingoma y'Abarenge igenda nka Nyomberi
U Burwi butaha mu Rwanda.

Ku Muciro wa Rusenge
Mu Matyazo ya Nyantango
Habereye u Rwanda indahiro.
Niho abakuro bamwiyegetse
Ingobe yahuje Imboni  n'irugu.

Bitibibisi  afatwa mpiri
Ibisumizi bimukanira urumukwiye.
 
Aragenda Rugambirira kuganza
Asanga intwari mu mpinga ya Muhabura
Mu buturo buhoraho bw'Abatabazi
Rusenge aba aramusanze
Biramusanze  ibisumizi
Muvunyi avuna uruti
Kamara amara impaka
Ngo ntibahigwa n'umugaragu.

Butansinda itemba inkaba
Ingangurarugo  zigwa mu kantu
Abaganda n'udusambi  bahinduka impehe.
Ntuzabe Nka Ruberito Umuvugo Bawuvuga gutera imitoma Igihe rwari rukotanye ntiyaciwe iryera
Si ikigwari ahubwo agendana n’ingoma
Nkezuwimye aharanira kuramuka kabiri
Uwaciriweho iteka amugendera kure
Kabone n’iyo yaba akomoka Astrida.

Mwana wanjye nguhane kandi unyumve
Uramenye rwose ntuzabe nka Ruberito
Ubupfura uzabugire indangamuntu yawe
Ubutwari bwawe bube kudahana imfura
Mu bihe by’amage ndetse n’iby’urupfu.

Ruberito uwo nkubwira yirata intsinzi
Ariko uramenye utamubaza iby’ikotaniro
Oya ntiyisanisha n’abananuka busumari
Ahubwo abarindirira iyo mu byicaro
Ngo asangire na bo inzoga y’imihigo.

Nongere nguhane kandi nguhanure
Inshuti nziza ni idatererana abari mu kaga
Imfura nyayo ni ikomera ku gihango
Ingenzi zageramirwa agapfana na zo
Aho guhimba ubucakura bwo gukiza aye.

Dore rero iryo nigishijwe na Mbanzamihigo
Ubuntu ndetse no kuba umuntu w’abantu
Iyo mfura yajyanye n’izindi ahacecekerwa
Iyo ntwari itaratatiye igihango cy’isano
Iyo ngabo yateye inkunga izari mu mbeho.

Oya rwose ntumbaze aho Ruberito yari
Mu nama zikinze inyegamo sinamubonye
Uwo musore w’intarumikwa yari ku ishuri
Ntiyabaye nk’uwacu wayasize inyuma
Nyabwenge yashakaga izo kuzahakishwa.

Erega uwo nkubwira ni umuvandimwe
Data na se basangiriye ku gacuma kamwe
Abanyastrida bagacyererezwa n’ikiganiro
Igihe cyo kwaya gisimbuwe n’ibikomeye
Uwabanje imihigo azizwa kuba imfura.

Urupfu ruragapfa kandi ruragahera iyo
Burya kandi urusimbutse wese arishimirwa
Urwifuriza undi ntagoma gusa burya arica
Iyo rutwara Data rugasiga ba data wacu
Ndashima ko ab’i Astrida bose batashize.

Uwampa akanya nkaganira na murumuna
Ndavuga uwajyanye n’ababanzamihigo
Ba bahungu nkumbura ngahogora cyane
Ko we namubonye agaruka mu rw’iwacu
Yaba yaramenye iby’irengero ry’abanjye?

Ariko ubanza noneho nanduranya cyane
Ubwo koko natuje ngashima ibyagezweho
Nkibuka ko agakiza gaturuka ku bitambo
Ko uwapfuye arusha ubutwari uwamwishe
Kandi ko kuramba kw’ikigwari bidakiza.

Erega iryo somo ry’ubuzima ryarancengeye
Ko urupfu n’ubugingo byombi tubana iteka
Ko uhunga urupfu burya yibuza n’ubugingo
Kuko ubugingo atari umutima utera gusa
Ahubwo ari ukubaho wizeye uguhoraho.

Ubugingo burya si ukurya no kuramuka
Ahubwo ni ukubana n’abeza n’ibyiza byose
Ni ugusangira ubuzima n’ibinyabuzima byose
Ni ukugira umunezero ndetse n’agahinda
Mbese ni ukuba aharyana ndetse n’ahakirigita.

Uwahisemo ubugingo ntabuzwa urukundo
Gukunda no gukundwa ni ko kubaho nyabyo
Ntabigira intego ahubwo abaho atyo nyine
Kabone n’iyo itegeko ryarwanya iryo jambo
Ahabuze urukundo burya urupfu ruraganza.

Ese uwagutuma kuri Ruberito wantumikira?
Uzamubwire ko burya kubaho ari ukubana
Aho umubano utari haba inabi no kwiheba
Maze abavandimwe bagapfa iby’abapfapfa
Ngo ngaha buri wese arahunga urw’inzara.

Uwari musaza wanjye yarakarabye rwose
Ati, muramenye ntacyo mpfana n’uwo urira
Nubwo aririra uw’i Nyaruguru ku nkomoko
Muramenye mutanyitiranya n’ab’i Kibeho
Oya rwose abajya gupfa mbagendera kure.

Aho imbabazi zanga nibura ningire impuhwe
Nzigirire abahakishwa n’ubwoba bw’urupfu
Muri bo hakabamo n’abavugishwa n’aya nzara
Kuramuka kuri bo ni umuhigo ndetse intego
Utaramutse bati ikigwari ngaha arizize.

Mwana wanjye ntuzabe nka Ruberito
Urupfu nirugusatira uzigire hirya ntugapfe
Ariko kandi kurutinya ntibizaguteshe ibaba
Ngo bigutera guhemuka no kwihakana ubupfura
No kuvuga iry’ubugwari ngo ukunde uramuke.

Umuvandimwe nakosa uzamugaruze ineza
Ariko kandi naba ari mu kaga uzamube hafi
Uzakunde bose n’iyo byaba byitwa ikizira
Kandi ntuzatererane inshuti igeze mu mage
Ahubwo uzabe imfura idahana izindi mfura.

Ruberito nawe wantanze kubona izuba
Uyu muvugo si igitutsi ahubwo ni urwibutso
Ndibuka umurage w’urukundo n’ubucuti
Ndashima ubuvandimwe no kubana neza
Ariko ndagaya igitandukanya abanywanye.

Ndashoje ariko kandi nanze gusezera
Oya rwose ndifuza amarembo yuguruye
Niwugurura uzantumeho nzaza mpamiriza
Maze duhoberane tuganire ay’abavandimwe
Urukundo ruganze kandi urwango rutsindwe.
Bakame n'ikiyone  Imigani Habayeho umugore, akaba umutindi nyakujya, akibera mu ngunguru bari barajugunye.
Umunsi umwe ,haza umuntu w'umusabirizi, ariko akamenya gukora ibintu bisa n'ibitangaza .

Icyo gihe imvura yaragwaga cyane .

Wa mugore amurabutswe , aribwira ati «yewe nta mutindi umwe! Ko niganyiraga, uriya wabaye kuriya ntandusha ubutindi? Naba nanjye mfite ubucabari bwanjye n'ingunguru yanjye.»

Ndetse icyo gihe imvura yaragwaga, umugabo anyagirwa ; umugore aramuhamagara , aramubwira ati «ngwino wugame.»

Wa mugabo yinjira muri ya ngunguru, arugama.

Nuko yitegereza uwo mugore wari arishwe n'agahinda , ntagire shinge na rugero, maze aramubaza ati «wumva wifuza iki?»

Umugore aramusubiza ati nifuza inzu n'iyo yaba ntoya,ifite akarima iruhande, maze nkava muri iy ngunguru! Yahirwa mama ubyifitiye!»

Umugabo aramubwira ati «humura mugore mwiza ,kubera ko wanyugamishije, ejo uzabona iyo inzu.»

Umugore abanza gushidikanya yibwira ati «nk'uyu mutindi aranshinyagurira iki? mbese yabanje akikiza ubwe!»

Nuko yirirwa yibaza icyo uwo mugabo yashatse kumubwira,burinda bwira akibitekereza .

Bukeye, umugore ngo akanguke ,asanga atakiri muri ya ngunguru, ahubwo ari mu nzu nziza, yubatse mu karima katagira uko gasa!

Umugore arishima sinakubwira.

Amezi atandatu ashize, wa mugabo yongera kunyura aho, maze abaza wa mugore ati «ubu se kandi ntumerewe neza?»

Umugore ati «koko merewe neza, ariko uwampa n'agaka kamwe nkajya mbona amata yo kunywa n'icyo mfumbiza aka karima kanjye; akampa n'ingurube yo korora.»

Umugabo ati «ihorere ejo uzabibona byombi.» Noneho umugore ntiyongera gushidikanya.Bugicya , umugore ngo ajye kubona, abona iruhande rwa ka karima imbyeyi n'iyayo n'icyana cy'ingurube gishaka ibyo kirya!
Si bwo agiye kuba umukungu! Wa mugabo agiye kumubera imana rwose!

Hashize igihe kirekire, nyamugabo aragaruka abaza wa mugore ati «ubuse kandi hari ubukire wifuza burenze ubungubu?»
Umugore aramusubiza ati «hora yewe winshinyagurira!
Aho uzi kuba umutindi nk'uko narimeze kandi ngeze mu za bukuru?
Noneho iyo unkiriza rimwe, ukanshajisha neza!
Wowe se ko nitekera,
Nkaba muri iyi nzu njyenyine,
Singire uwo ntuma ku isoko akaba ari njye wigirayo ngenda nsayagurika muri biriya byondo! ubwo se urumva nkize iki?»

Umugabo aramusubiza ati «ubukire ahubwo ugiye kubura aho ubukwiza!»
Mu gitondo umugore agikanguka ,yumva mu nzu urusaku rw'ibintu biterurwa hirya no hino, ariko ntamenye ababiterura.
Yumva aryamye ku buriri bwiza.

Arebye asanga ni igitanda cy'akataraboneka,
Yahindukira kikamutembereza!

Yongeye kureba hirya abona hateye intebe nziza cyane n'ameza abengerana.

Hirya gato hari indorerwamo yometse ku nzu. Ako kanya abona umukobwa akinguye icyumba, amusuhuzanya icyubahiro ati «mbazaniye amazi yo kwiyuhagira kandi nateguye.»

Umugore arabyuka ariyuhagira , uwo mukobwa aramusokoza, aramwambika.

Yirebye mu ndorerwamo asanga atakiri wa wundi yarakize cyane. Aratangira arabigendera, reka iminsi mikuru sinakubwira.

Si bwo abaye ikirangirire!

Umunsi umwe, wa mugabo yiyambarira gitindi maze aza guhagarara ahantu yari azi ko uwo mugore akunda kunyura,yigendagendera n'abaja be. Umugore akihagera, wa mugabo aramusuhuza, maze aramubwira ati «ngira ngo nta kintu ubuze!» ubwo ariko abimubwira asa nkumwenyuye, mbese nkubwira uwo baziranye.
Umugore ntiyamureba n'irihumye, arihitira!

Umugabo arangurura ijwi ati «mbese noneho ntucyumva?»

Umugore asubiza amaso inyuma n'agasuzuguro kenshi, abwira uwo mugabo ati:
«aho waba uziko uwo ubwira ari umuntu w'icyubahiro?
Wagize ngo ndi rubanda rusazwe! Aribyo niwongera kurevura uribonera.» 

Umugabo aramwihorera!

Bukeye ngo umugore abyuke, asanga yanzu na bwa bukire bwose byayoyotse, aryamye muri cya gisate cy'ingunguru yahozemo!

Yicuza icyatumye yiha gusuzugura wa mugabo.

Abanyarwanda baca umugani ngo
Intege z'ubusaza za Sekarama Igisigo Cyanditwe Alexis Kagame Uyu mugani baca ngo: "Yarumye gihwa", bawuca iyo babajije umuntu iki n'iki agaceceka, cyangwa se babonye ababara agashinyiriza ashira, ariko ntatake; ni bwo bavuga, bati "Yarumye gihwa". Wakomotse kuri Gihwa wari umutware w'i Kibali mu Ruhengeri n'ahandi byegeranye; ahayinga umwaka w'i 1500.

Muri ayo magingo, abakongoro bamaze kwica Ndahiro Cyamatare, Gihwa yigaruriye utwo turere; aca iteka ry'uko nta muntu uzongera kugurana imyaka mu Kibali. Ubwo yavugaga uturere tw'u Rwanda rudahinga amashaza; nk'u Buganza, u Bwanacyambwe, a Mayaga n'i Nduga n'ahandi; dore ko guhinga amashaza byakwiriye mu Rwanda hose vuba. Ubundi bahingaga amasaka, yera bakajya kuyagurana amashaza mu nkiga.

Gihwa rero amaze guca iteka abwira Abanyakibali, ati "Uwo muzabona azanye amasaka kugurana amashaza, mujye muyamwambura mumureke yigendere, ariko ntimukagire icyo mumutwara; icyakora nabateraho amahane, mujye mumunzanira murume." Yari umuhanga wo kuryana amenyo. Kuva ubwo uwo babonanye amasaka bakayamwambura, yatera amahane bakamujyana kwa Gihwa akamurya amenyo. Biba akamenyero, uwo babonye bakamwambura, unaniranye bakamwegereza Gihwa akamushishimura akagenda avirirana. Yahura n'abandi baje kugurana bagakimirana ubutarora inyuma. Mu gitondo, abo mu turere twose baba bamaze kumenya iteka rya Gihwa, bacukira aho ntibongera gukinisha kujya mu Kibali. Ubwo mu Bwanacyambwe kuri Kigali, ahitwa mu Busasanzobe, hagatura umugabo witwa Rubango; yari yarabyirukiye mu bushumba, ari umwungeri uzi gukura inyana amahembe byaribuwe.

Rimwe rero yicarana n'abandi mu mpinga ya Kigali, baraganira bagera aho bavuga ko batakibona aho bagurana amashaza; batekereza iteka rya Gihwa. Rubango abwira bagenzi be, ati "Nimutoranye abantu babiri b'intwari tuzajyane kugurana amashaza mu Kibali maze nzarebane n'uwo muntu wigize ishyano." Batoranya abantu bucya bikorera amasaka baboneza iyo mu Kibali, Rubango uwo yari afite inshuti nyinshi banywanye; mu mayira bakagenda nijoro, bwajya gucya bakaba bageze ku rugo rwa mucuti we bakaryama bakirirwa aho. Begereje mu Kibali Rubango abwira bagenzi be, ati "Noneho tuze kugenda ku kirengarenga nibigera mu mataha y'inka tube tugeze kwa Gihwa, kuko nta handi nzaguranira! Bigejeje ku kirengarenga, bashyira nzira, inka zigiye gukamwa baba basesekaye kwa Gihwa mu muharuro. Rubango akaba yitwaje inkoni n'indiga (intambi) ayambaye mu kizigira.

Bageze ku irembo, ati "Yemwe abo kwa Gihwa nimugire umwami?" Abari hafi barikiriza!" Rubango, ati "Nta mashaza mwagira ngo mutuguranire amasaka?" Abandi bumvise iyo mvugo baratangara bati "Uwo muntu ushirika ubwoba bingana bityo aturutse he?" ati "Ndaturuka i Bwanacyambwe". Bose barashika, baza kumureba. Baramwegera, bati "Uravuga amaki?" Rubango, ati "Ndashaka ko munguranira amashaza mfite amasaka!" Baramureba barumirwa, basubira mu rugo kubibwira Gihwa. Bamaze kugenda Rubango abwira bagenzi be, ati "Mureke abe ari jye ujyayo jyenyine na mwe mukenyere mwitegure tuze kubasiga.

Ajya mu rugo, agezeyo Gihwa aramubaza ati "Urashaka iki ?" Rubango aramuninira! Gihwa ararubira, ati "Nimumunyegereze mutegeke!" Baramufata bamukubita inshyi bamukweshebana.

Rubango aranuma ntiyakoma. Bamwegereza Gihwa amushinga amenyo ku mukamba w'inda. Rubango arashinyiriza ntiyataka. Abari aho, bati "Hora gato urashyira uhebebe!"

Nuko Rubango akora aho bwabaga, ni umuntu rero wamenyereye gukura inyana amahembe! Uko Gihwa yakamushinze amenyo ku mukamba, (mu mwogo w'inda), undi ayamushinga ku ngusho (ku gakanu) arashingishira. Gihwa aranegekara acura umuborogo abe bagakeka ko ari Rubango utaka kuko hatabonaga. Rubango akura indiga aramusogota, amuvaho afumyamo ariruka; bagenzi be bamwomaho baramuka, abo kwa Gihwa bahugira kumwunamira; bavuza induru ikwira i Kibali, bati "Umuhashyi arumye Gihwa none arapfuye"; bararirara bucya bahamba. Kuva ubwo rubanda babigira urwenya, uwo babajije ikintu agahora, bati "Yarumye Gihwa", bigana uko Rubango yashinyirije ashira, aho gutaka akumiriza akaruma Gihwa akamuhwanya.

Kuruma gihwa = Gushinyiriza; kwumiriza.


Inzozi z'umuntu w' umukene  byiza kurarikira ibyo udashoboye kubona nyurwa nibyo ufite Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura. Hakabaho n'urambirwa cyangwa se aho yacyeye baragaye imirimo ye, ubwo agataha amara masa. Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja. Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira ati, "ko ureba tugiye gupfa tuzize inzara ntakuntu twakwirwanaho?" Umugabo ati, "bite?" Nyarubwana iti, "nzajya guhiga inkware, inkwavu, isha, maze njye ahiherereye notse, nizishya nze nguhamagare turye!" Umugabo aremera asangira na Nyarubwana.

Igihe cyo gutaha kiragera. Umugabo n'imbwa ye bageze mu nzira umugabo ati, "umva rero, Nyarubwana, ubu turatashye, Kandi narahemutse twarasangiye! Uzamenye ntuzagire icyo uhingukiza umugore wanjye, ntuzagire n'undi muntu ubwira! Uzaramuka ubivuze nkazakwica!" Nyarubwana ati, "sinshobora kumena ibanga." Baragenda bagera imuhira. Umugabo arakirwa arazimanirwa, Nyarubwana na yo bayiha ubikwiye.

Bukeye umugore abaza umugabo we ati, "ariko wowe n'imbwa yawe ko mwabyibushye n'iki?" Umugabo ati, "kwa databuja badufashe neza cyane, baturinda icyitwa inzara cyose." Umugore ntiyashirwa, bibaho. Bukeye ahamagara Nyarubwana ati, "mbwira icyababyibuhisije wowe na Shobuja; nutambwira Kandi nzakwicisha inzara nta kindi gihano nzaguha!" Imbwa iti, "batwitayeho cyane tubona ibyo turya n'ibyo tunywa byinshi." Umugore yanga kwemera yanga kugaburira Nyarubwana, igiye guhodoka iragenda yegera nyirabuja iti, "najyaga guhiga inkware, inkwavu, isha, nkabaga, nkotsa, ngahamagara databuja tugasangira!" Umugore ati, " nuko urakoze, dore igaburo ryawe nk'uko bisanzwe."

Umugore ati, "ishyano ryaraguye! ubonye  ngo umugabo wanjye asangire n'imbwa, ahumane, none nanjye akaba ashatse kumpumanya, n'ako byararangiye ntagisigaye, nta bwo tukibanye ngiye iwacu." Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceri. Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo ati, "urabeho sinshoboye gusangira n'imbwa!" Agenda ubwo! Umugore amaze kugenda, umugabo ati, "Nyarubwana rero wararikoze, wamennye ibanga none dore ibibaye?" Nyarubwana iti, "ceceka nzamugarura bidatinze." Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganira ku irembo ati, "ni ibiki Nyarubwa?" Nyarubwana iratura, irapfundura igicuba yereka nyirabuja, akubise amaso cya kibwana arumirwa. Nyarubwana ati, "nta soni ufite zo kundira abana ukabasomeza amacunda warangiza ugafata inzira; ikigira iwanyu?
Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!"

Umugore ati, "ceceka hoshi dutahe, ndetse ntugere no mu rugo, iwacu bataza kukubaza ikikugenza." Umugore yihina mu nzu afata utuntu twe yazanye, abwira iwabo ati, "umugabo wanjye antumyeho ko arwaye yarembye, none nta kundi nagira, ngiye kumurwaza!" Umugore na Nyarubwana bafata inzira barataha, umugabo abwira umugore ati, "ari ugusangira n'imbwa, ari no kurya ibibwana byayo ikigayitse cyane ni ikihe?" Umugore abura icyo asubiza. Nibwo avumye imbwa ati, "kuva ubu ntihazagire imbwa yongera kuvuga ukundi!" kutavuga kw'imbwa ngo ni aho byaba byarakomotse.
Biraro  Mutegamando umugani muremure Kwirinda kugira nabi Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?
Icyivugo cy'inturo  Imivugo Mugabe wagabanye n'Imana
Uri umugabo utagoheka
Uhetse u Rwanda rwose
Uri umubyeyi w'abanyarwanda
Nkuragije imbaga yarwo yose

Aba bana uko babanye
Ntibyanyuzeho na gatoya

Aba bana baranyobeye
Baratongana bigacika
Birirwa bacumitana amacumu
Nk'abatonse rimwe
Bapfa agasate k'umutsima.
Jya ubatsibura ntukabatsembe

Aba bana baranyobeye
Umwe aranyonyomba agatikura undi
Agataha avuga amacumu
Nk'utsinze Nsibura
Kandi yikoze mu nda

Aba bana baranyobeye
Birirwa bavumana
Bavugutirana amarozi
Bakubitanisha inkuba
Bavugana inkuru mbi
Bategana imishibuka
Barebana ay'ingwe
Batungana agatoki
Bahekenyerana amenyo
Batukana ibya Nkotsi na Bikara
Bahekenyeshanya umusaraba

Aba bana baranyobeye
Nirirwa mbahana barananiye
Ni uguhana uwahanutse
Ni uguhomera iyonkeje
Ni ugukamira mu kiva
Ni uguta inyuma ya Huye
Ni ukugosorera mu rucaca

Ntibagira ubuntu
Barangwa n'ubwiko
Ufashe imbehe aba ikihebe
Ngo atihenda bakamuhebya
Iyi si inda ni indogano
Uwabaroze ntiyakarabye.
Indyoheshabirayi - Umuvugo 6  Imivugo Iyi ntimba idatemba
Ngo manuke ndukuke
Umuruho udatuza

Ndiyuha akuya
Nkiwuri ku gatsinsino
Ngatsikira ngatsitara
Natambuka ngatemba
Kandi inzira ikiri ndende.

Ndagwa ntanyoye
Inyota yanzonze
Nazamuka bikanga
Nakandagira nkanyerera
Imvura itaguye.

Uyu mubiri nkurura
Uramvuna utari munini
Ndawinginga ukanga
Nakanda ntukunde
Ndashengerera ntushime
Tubana turi abanzi
Kuva Rurema akiwunshinga.

Ndashinga ikibando
Nkananirwa kugishingura
Aho nicumye intambwe
Ndemera nkahaca icumbi.

Amatage aya matindi
Atanya abatangana
Yantaye mw'itongo
Mu gitondo cy'impeshyi
Ndakumbura sinsurwa
Abo nsanze bakansonga
Kandi umusonga ari cyica.

Ndicara ngacana
Nkwota uwo ntumva
Inkota umutima ukawushiha
Ukavirirana ntuhoshe
Agahinda kagatinda
Ngashira ngashoberwa
Ngasha gushora
Ngo nuhire nzidahirire
Ndebe uko mererwa
Nkazibura mu rwuri.
Kirazira nyandagazi  Abakuru Ruti rutikanga impunzi
Amacumu y'impangare
Yakajije bene Mparara
Bayatyazamo ubugi
Utinya gukozamo intoki.

Bamaze kuyarundura
Bayaha Insengamihigo
Ngo iyatoranye intwari
Ahingutse mu nziza
Imbibi zirayiharira

Ni Ingeri z'i Mutakara
Zizi no kuyatera
Umutima urazikindura
Zimara kuyashyikira
Ishema rikazisaguka.

N'umuririmbyi uzihanika
Ntagomba kubuza
Apfa imutungukiyeho
Kurya ziteye imbabazi
Nta gihe wasanga

Zicyicaye imusozi
Intamati yazitoreye
Intumwa ihangara amanywa
Izimura mu biraro
Ni izihwanije isuku

Zizanye inkubiri
Umwungeri abura iyo asesa
Zanyuriye Rubanda
Ku Munini wa Gishali
Nyirigira ahuye na zo

Hambara iz'i Murambi
Abaje bashengereye
Imfizi y'inyarubuga
Barangiwe Umwami
Ko yajyanye n'intamati

I Mwurire mu nyambo
Zaciye mu Mubuga
Abaririmbyi bazirimo.
Rwabugiri akirasuka
Ndimbira zirataha

Zaheje ab'i Nawe
Zibaheza mu kigarama
Ngo urebye nyernazi
Aturutse muri Niboye
Aba ahagiriye igicumuro.

Zaciwe urubanza
Na Rubanda rw'i Munyaga
Bavuga ko uruhehemure
Ari umutwe w'Umuhozi
Zabumbuje impinga

Ya Rutonde irazimira
Ubwo zisanze u Buganza
Bakazongera undi murwa
Zamurikanywe n'ishya
Ryavanze n'impundu

Zitumiriwe i Nyamagana
Umwami utabangira
Bamubimburira Ingeri
Ati, "erega zo ni ibihame
Ni ubushyo bwihariye

Ziruta n'ibindi bihe
Nimushinge rubonane!"
Imbonera zitungutse
Baziteza urugamba
Inzobe yazo iratamura

Abajya i Mbuye barataha
Mwene Mutwarangabo
Urwamo ararutereza
Inkingi y'Abashakamba
Amaze kwambara imiheha

Yaka umutana w'inkoni
Ajyana n'imbizi mu rugo
Agiye kuzesereza
Aho azisanze ikambere
Zaraririye ingoro

Zigeza ko ingoma iramutsa
Zogeye ari imanzi
Ni ko Imana yaziremye
Jye wahagaze mu mbizi
Nkumva imigabo izibamo

Ugira inshuti ye mu Bihogo
Yenda arayiburire
N'ejo itagwa mu maboko.
Ingeri ni amakombe
Mu gukubita zirakabya,

Zikorera intambara
Inkoni ikirirwa isabira
Nta mpunzi izinyuramo
Kurya zabyirukiyemo
Ingoro y'umwogabyano.
Umugore w'ingumba wabyaye ku bw'Imana  Imigani Koko uri mwiza si ukubeshya
Sinkurata bimwe bisanzwe
Abantu benshi bakabya cyane.

Amezi cyenda mu nda yawe
Untwite ugenda wigengesereye
Udahuga wanga ko mpugana.

Ngo igihe mvutse ntarareba
Umfureba neza ndanezerwa
Ngira ubushyuhe imbeho ntiyaza
Imbehe yanjye ubwo ikaba ibere.

Imirimo yawe ndayigutesha
Imiruho yanjye ndayigukwiza
Amarira yanjye ndayagutura
Ariko ukagira uti, "Kira kibondo!"

Nzakurata uko bigukwiye
Ibere ryawe ni indahinyuka
Kuko ndikesha ibyiza byinshi.
Amaraso meza ahorana ubusire
Umubiri mwiza utagira inenge
Bwa bugingo buzira indwara
Ngo ejo ntazabona nituye!

Murezi utanga urugero rwiza
Uri Nyampinga ukagira ubuntu
Ntabwo urambirwa kuntamika

Ntujya usiba no kunkorera
Nyir'urugwiro nzagushima
Mubyeyi impamo ntimpahamure.

Ururimi rwawe rugaba ituze
Urugero rwawe nzarutora
N'umuco mwiza njye nkwigana

Nzakurikiza isuku yawe
Mawe nshima uri Mudasumbwa
Sinakunganya undi mubyeyi.

Ishuri ryawe riruta ayandi
Ubwenge bwa mbere wantoje
Ni bwo nahereyeho njya kwiga.

Kutiganda mfasha n'abandi
Ibyo mbikesha umutima wawe
Ntabwo wangomwe urwo rukundo

Utagukunda Rugori rwera
Ntacyo yaba amaze mu Rwanda.

Mutima mwiza uzira umunabi
Ineza yawe ivamo urukundo
Sugira sangwa uri Rudasumbwa.
Abo wibyariye tukurate

Data azaguhe urugukwiye
Rumwe udukunda utizigamiye
N'uwaguhanze aguhore hafi
Azakurinde amakuba yose.

Ni ibyo ndangirijeho none
Ariko nzongera ngusubire
Kuko uri mwiza Mawe nkunda.
umugani w'ikiyongoyongo insigamugani uyu mugani ushishikariza abantu kunyurwa n' ibyo batunze Umunsi umwe uruyongoyongo rwarakugendeye ruraritse urunwa n'urujosi ruza kugera ku nkombe y'uruzi.
Rurabukwa ifi ebyiri mu mazi hafi y'inkombe y'uruzi.

Ruba rwarazifashe iyo rubishaka, ariko kubera rwari rutarasonza ruriraramira.

Hashize umwanya, akayara kararushikura.

Haza kuza agafi gatoya, uruyongoyongo rwanga kugafata! Ubwo busa! Ngo rutegereje amronko ari buruhaze.

Rwamaze guhererwa, kandi inzara irurembeje; rupfa kwagukira akanyamunjonjorerwa. Inzara da!

Urwanira byinshi ukabura na duke wari ufite.
Ingoro y'umwogabyano 6  Inka Ruti rutikanga impunzi
Amacumu y'impangare
Yakajije bene Mparara
Bayatyazamo ubugi
Utinya gukozamo intoki.

Bamaze kuyarundura
Bayaha Insengamihigo
Ngo iyatoranye intwari
Ahingutse mu nziza
Imbibi zirayiharira

Ni Ingeri z'i Mutakara
Zizi no kuyatera
Umutima urazikindura
Zimara kuyashyikira
Ishema rikazisaguka.

N'umuririmbyi uzihanika
Ntagomba kubuza
Apfa imutungukiyeho
Kurya ziteye imbabazi
Nta gihe wasanga

Zicyicaye imusozi
Intamati yazitoreye
Intumwa ihangara amanywa
Izimura mu biraro
Ni izihwanije isuku

Zizanye inkubiri
Umwungeri abura iyo asesa
Zanyuriye Rubanda
Ku Munini wa Gishali
Nyirigira ahuye na zo

Hambara iz'i Murambi
Abaje bashengereye
Imfizi y'inyarubuga
Barangiwe Umwami
Ko yajyanye n'intamati

I Mwurire mu nyambo
Zaciye mu Mubuga
Abaririmbyi bazirimo.
Rwabugiri akirasuka
Ndimbira zirataha

Zaheje ab'i Nawe
Zibaheza mu kigarama
Ngo urebye nyernazi
Aturutse muri Niboye
Aba ahagiriye igicumuro.

Zaciwe urubanza
Na Rubanda rw'i Munyaga
Bavuga ko uruhehemure
Ari umutwe w'Umuhozi
Zabumbuje impinga

Ya Rutonde irazimira
Ubwo zisanze u Buganza
Bakazongera undi murwa
Zamurikanywe n'ishya
Ryavanze n'impundu

Zitumiriwe i Nyamagana
Umwami utabangira
Bamubimburira Ingeri
Ati, "erega zo ni ibihame
Ni ubushyo bwihariye

Ziruta n'ibindi bihe
Nimushinge rubonane!"
Imbonera zitungutse
Baziteza urugamba
Inzobe yazo iratamura

Abajya i Mbuye barataha
Mwene Mutwarangabo
Urwamo ararutereza
Inkingi y'Abashakamba
Amaze kwambara imiheha

Yaka umutana w'inkoni
Ajyana n'imbizi mu rugo
Agiye kuzesereza
Aho azisanze ikambere
Zaraririye ingoro

Zigeza ko ingoma iramutsa
Zogeye ari imanzi
Ni ko Imana yaziremye
Jye wahagaze mu mbizi
Nkumva imigabo izibamo

Ugira inshuti ye mu Bihogo
Yenda arayiburire
N'ejo itagwa mu maboko.
Ingeri ni amakombe
Mu gukubita zirakabya,

Zikorera intambara
Inkoni ikirirwa isabira
Nta mpunzi izinyuramo
Kurya zabyirukiyemo
Ingoro y'umwogabyano.
Impyisi n'Imana  Imigani Ingurumbanya byahamye
Ya Rwihatamurimo,
Ndi isibo y'abacuruzi,
Simbangamira abategetsi!
Banteje inka zabuze umusoro,

Bampamagaye mu iteraniro,
Mu kwikora njyana umufuka!
Nywubanye umuhanga mu isoko;
Nibandangaza aho riremye,
Nywuhunitsemo ukomeye

Nywukundira kutayata!
Wumvise uko nunguka,
Uhinduka umugusiro!
Ni uwamenyereye kutangizwa,
Utoza imari kugwira!

Abumvise inka naguze,
Bati "Rugomwa yabaye umugaga,
Nta mugobe ukimurenga ataguze!"
Uri mwiza Mama  Imivugo Koko uri mwiza si ukubeshya
Sinkurata bimwe bisanzwe
Abantu benshi bakabya cyane.

Amezi cyenda mu nda yawe
Untwite ugenda wigengesereye
Udahuga wanga ko mpugana.

Ngo igihe mvutse ntarareba
Umfureba neza ndanezerwa
Ngira ubushyuhe imbeho ntiyaza
Imbehe yanjye ubwo ikaba ibere.

Imirimo yawe ndayigutesha
Imiruho yanjye ndayigukwiza
Amarira yanjye ndayagutura
Ariko ukagira uti, "Kira kibondo!"

Nzakurata uko bigukwiye
Ibere ryawe ni indahinyuka
Kuko ndikesha ibyiza byinshi.
Amaraso meza ahorana ubusire
Umubiri mwiza utagira inenge
Bwa bugingo buzira indwara
Ngo ejo ntazabona nituye!

Murezi utanga urugero rwiza
Uri Nyampinga ukagira ubuntu
Ntabwo urambirwa kuntamika

Ntujya usiba no kunkorera
Nyir'urugwiro nzagushima
Mubyeyi impamo ntimpahamure.

Ururimi rwawe rugaba ituze
Urugero rwawe nzarutora
N'umuco mwiza njye nkwigana

Nzakurikiza isuku yawe
Mawe nshima uri Mudasumbwa
Sinakunganya undi mubyeyi.

Ishuri ryawe riruta ayandi
Ubwenge bwa mbere wantoje
Ni bwo nahereyeho njya kwiga.

Kutiganda mfasha n'abandi
Ibyo mbikesha umutima wawe
Ntabwo wangomwe urwo rukundo

Utagukunda Rugori rwera
Ntacyo yaba amaze mu Rwanda.

Mutima mwiza uzira umunabi
Ineza yawe ivamo urukundo
Sugira sangwa uri Rudasumbwa.
Abo wibyariye tukurate

Data azaguhe urugukwiye
Rumwe udukunda utizigamiye
N'uwaguhanze aguhore hafi
Azakurinde amakuba yose.

Ni ibyo ndangirijeho none
Ariko nzongera ngusubire
Kuko uri mwiza Mawe nkunda.
NGOMA YA SACYEGA Amateka Inkuru ivuga kumugabo Sacyega war'ufite abagore barenze umwe Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?» Mwungeli araza n'inyota yose, afata umuheha awushinga mu mata, aranywa, ariruhutsa, noneho ati «Navuze ko Biraro Mutemangando natankiza azanyica; none ngaho birabaye, reka azankize!» Bajya guca icyarire barazisasira.
Biraro Mutemangando asasa mu muryango, atekera itabi aranywa. Inka iza gukorora.

Mwungeli ayumvise ati «Ni nde unkororeza inka? Ndabizi ni wa musazi Biraro nta wundi wabigira! Nongeye kuguca uranze ubaye ikivume.»

Si Njye wa hera hahera umugani. Biraro Mutemangando abyuka kare ajya kubwira bene se ati «Data yongeye kunca aho kungororera.» Barongera barahaguruka bagenda ari mirongo itanu, bajya guhakwa.

Baragenda bajya kwa Gahaya bati «Turashaka ubuhake.»

Gahaya ati «Ntawakwanga guhaka abantu baza bashaka ubuhake.»

Bukeye Gahaya aza kubagira Mutemangando inka, maze umwana ayoherereza se Mwungeli.

Umunsi umwe kwa Gahaya haza kuvumbuka imbogo.

Bati «Uyica aragororerw, kandi udatabara arabeho baramurimburana n'abe.»

Biraro Mutemangando aragenda arayirukana, ayitera icumu, imbogo iriruka, arongera ayitikura icumu mu rubavu ayitura hasi ayicara hejuru, maze atuma kuri bene se ngo nibajye kurimbura kwa Gahaya.

Ntibahasiga n'uwo kubara inkuru.

Ni uko Biraro Mutemangando uko yakicaye kuri ya mbogo yitwaga Rubito, ararigita baramuheba.

Bakuru ba Biraro bigarurira igihugu cyose cya Gahaya, baragitegeka.
Si Njye wahera hahera umugani.
Umutavu ucutse igicuku kinishye  Imivugo Impyisi yari hamwe n'izindi nyamaswa, maze irebye umurizo wayo isanga utameze nk'uw'izindi. Ako kanya ifata umugambi wo kuzajya kubaza Imana icyatumye iyiha umurizo mubi kandi udasa n'uw'izindi nyamaswa. Iryo joro ntiyasinzira; bucya yageze ku Mana. Irayibwira, iti, "Nyagasani, ntiwambwira impamvu yatumye umpa umurizo utameze nk'iyindi? Ese wabitewe n'iki?" Imana irayisubiza iti, "nyamara, ndasanga naraguhaye umurizo ugukwiriye.
Ariko rero ubwo utawishimiye, ukaba ushaka urutaho, ndabanza nguhe icyo ukora maze nugaruka wagishoboye nguhindurire umurizo nguhe uwo wifuza." Impyisi iremera. Maze Imana ishaka igisembe cy'intama, iragifata ikizirika ku gahanga k'jyo mpyisi. iti, "ngaho genda, ntukore kuri iki gisembe uze kukinzanira nimugoroba." Impyisi iragenda. Impumuro y'icyo gisembe iyitera ipfa. Irenze umusozi wa mbere amerwe aba arayishe. Ariko irihangana irakomeza. Igeze ku musozi wa kabiri, iba itangiye kukirigata.
Ku musozi wa gatatu, amerwe aba arayirembeje itagishoboye kwihangana; iti, "hoshi! Izina ry' ubupyisi rirakampama! Urubwa ruruta ububwa." Ako kanya cya gisembe ikimira bunguri. 

Nimugoroba igaruka ku Mana isoni zayishe, yabuze uko yifata. Imana iyibonye iti, "cya gisembe kiri he?" Impyisi irasubiza iti, "amerwe n'inzara byanyishe, ngiye gupfa ndakirya!" Imana iti, "nuko rero! Ubwo wakiriye, ntushobore kwihangana ngo ukigarure, wowe n'izindi mpyisi zose muzahorana iteka umurizo nk'uwo." Impyisi itaha ityo, ntiyongera kubaza Imana iby'umurizo wayo; igumana uwo yari isanganywe.

Mu kinyarwanda baca umugani ngo, "Iraguha ntimugura."
Imbwa n'intama  Imigani Imbwa n'intama byarabanaga, bikaba inshuti cyane, kandi byari bihuje umuruho. Umunsi umwe byicara ahantu hiherereye, biganira iby'imibereho yabyo. Intama iterura ivuga iti, "iyo ntekereje amaherezo yacu muri iyi si, nta gisimba na kimwe duhwanyije umubabaro, ibyo bikantera agahinda kanini, ndetse nkumva byazamviraho kwiyahura.
Tekereza mbese ibyiza ugirira abantu: ubumvira iteka, ukabararira, ntubahemukire. Ingororano ikaba iyihe? Nta yindi itari ugukubitwa, ndetse rimwe na rimwe bakakwica! Ngiyo ingororano yawe hano mu nsi, ntutegereze indi! Naho jye rero, nkabambika ngaheka n'urubyaro rwabo. Imirima yabo ni jyewe uyifumbira, ntibashirwe batanyishe ngo bandye!
Bakabaga inyama bakarya, impu bakagura amafaranga. Tuzira iki? Cya he? Mbese ni ukubakorera, amaherezo bakatwica uko bishakiye. Ngiyo inyiturano yacu hano mu nsi."

Imbwa na yo, ubwo yari iteze amatwi inshuti yayo, kuko yumvaga ibyo ibwirwa ari byo ihora ikorerwa na shebuja. Nuko ibwira intama iti, "ibyo uvuga ni ukuri, ariko ntitwakwigerera abantu ngo tubiture ibyo batugirira. Tuzajye ducisha make yenda amaherezo bazabona ko na twe dufite umubiri."
Inka ya Ruzirabwoba 1  Inka Nagiye ku rusenge ibitugu ndabitigisa
Imyambi ndayisokeranya
Abo twari turi kumwe ndabacyaha
Nitwa "Cyaradamaraye"!!
Inzoga ziranga zikandenga  Imivugo Rutagwabiziminega,
Inkuba zesa mu Bihogo,
Rwa mugabo nyirigira,
Imbizi isanganizwa ingoma,
N'umugabe w'i Ruyumba,

Ikisesura imbibi,
Ikaba mu mariza y'impeta,
Igasa n'inyamibwa rwema
Ikitwa nyirazo rwose,
Akaba ari yo itegeka Ingeri,

Impinga zambariramo
Nta nyamusozi ihagera,
Ziba ziteretse inyamibwa
Bakubuye imanzi
Abahoranye amarere

Yo kurata Izamuje,
Za bene Rukaka,
Basanze zigaramye,
Baziguruka amahembe
Yabageza i Nyarubuye.

Na bo barorera guhora,
Naho batahije inkuku;
Inyambo baragiraga,
Ni bwo bazitanze,
Bagira ngo inkuba nyirazo
Ikunde ireke bature.

Si ay'ibiganiro,
Za nkuba z'i Murambi,
Ngaha zirahagurutse,
Ndumva umurishyo usuma.

Izitwa Ingeri z'i Mwima,
Umwami arazihamagaje,
Zirajya kwambara inkoba;
Ndebe amashyo y'i Rukara
Ko abona inzira akiriramo
Ingoro y'Umwogabyano.
Amajuri  Amahamba  Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?
Ibyivugo by'Amaningwa  Ibyivugo Igice cya 1

l. Byavu bya Mureganshuro afatiwe ku mwaro wa Gisaya, ati: "mfite umuheto wanjye Rwego rugana urwo mu bagabo ku Cyeshero cya Ntosho, ngo pfukama umurase mugabo udashashira amagate, ndapfukama ingoma inyumva neza i Nduga, nyikatazamo mbwira Karinga ibigwi.

2. Inshyikanya ku mubiri ya Rugema ahica, icumu ryera ikigembe nariteye umuhima kuri Gakirage, akirangamiye ubwiza ndarimugabiza riramugusha nk'ubukombe bw' intare; mbonye ko rimubaga ndamushinyagurira, nti "aho si wowe wenyine, n' uw' i Bunyabungo ni uko namugize."

3. Intwari bazi Rukazamihigo, ndi ubukombe bw' inyamibwa, indege y'amarere maremare yangurukanye bidatinze inkura i Bujumbura sa moya, ingeza i Bruseli sa tanu, nsanga abasoda bahangaraye, sinakurwa umutima nk'abanyamusozi, imbunda nyirekurana umurego.

4. Intwari yemeye kurinda ya Nyirimbirima, imbuga nayituye mu gituntu cy'umuhizi, abatinyi bata ingabe, abatware bati "ni Mugabo urasana ubudatuza wa Rwitarika amasibe, ngombwa ya Runihangabo, iyo njya kwegura ingogo sinuzura n' inganizi."

5. Inyuramahanga isonga Ruhanika, Ruhimbaza kurwana rw'umutwe wahamye, iyo nuhiye uruti rw'umuniho ndwana ishyaka ry'iwacu, Rubabaza iteme Rudakukwa n'imitima, ngira ngo nshake ikigomwa cy'intore, aranga aramunshikana; Rwabiza icondo rirahinda, ngakubita ndi intwari y'ibanze.

6. Mashema y'intwari ya Nyantaba, iyo nishimanye intanage intambara ndayiharira, nta we undinda mfite umuheto, nategeye n'ufite ingabo ndamurasa, urutoki rwa marere rucana n'amaganya; intoki zifashe igifunga zirakongoka, nywitira ko Rurigurabagabo; nawubonye inkaka muri izo nkuba, sindakawubona icyangwe; ndi kumwe n' icyaga twahize ubugabo.

7. Minega yibasira igitero nkivuzamo inkota, umuhungu wo mu ngeri nemeye guhiga, ndi ruheza aho induru ivuze, ntimugira isuku mwe munzaniye irivaruganda! Ndwana ibyo nahize, ibyo guhunga nabigize terera iyo, umwami
w'i Gisaka azi icyo namumariye.

8. Mwerekerarugamba wa Rugemanduru, uwo basenga isuri wa Rusengatabaro, ndi sesero ry' ibyima, ndi uwabarinda ibyuma, ngeze mu nduru ngaruka mu ntambara nta bwoba.

9. Ngoga ikotana ishyanga ngo hatagira igisigara, ya Rusengatabaro nabaye imena mu z' imbere, nta wangurana umukinzi byamukura ku nkomere zinkunda ibikabije, nazikingiye umubiri Kinyanza cya Butaka, nategetse urugamba
ku manga ya Ruharaye ndwiciraho.

10. Ngambwa nabaye ingangare mu ngabo ntihagira umpinyuza, Mpabuka nta rugamba ntabamo ingenzi, ndi Ngeyo itayoberana aho rwamye, inanga ndutikura mo indekwe.

ll. Niciye i Bushora na Kibumbu, nicira i Buvugangema na Musekera, nicira mu Butagendwa bwa Ngiga, Rwirahira Musahaha rwa Musatirizanzira, bagize ngo Busigi na Ruserera ntiyambukwa, nayambutse ndi kumwe na munywanyi wanjye Rusengo rwo mu Ndaheranwa.

12. Niciye i Bushora na Kibumba, nicira i Buvugangema na Mutakara, nicira mu Butagendwa bwa Musekera, bagize ngo Rusizi ntiyambukwa, nayisimbukanye impirita ndi inyamaswa y'imico myiza, yaruzimizambuga, ndi intwari y'amarere; niciye ku Cyeshero cya Ntosho, umwami angabira kabiri, ndi Rwuhiramisakura rwa Mirindi izira gutuza.

13. Nkubito itihoreza induru, Rutikurana amakuza, nsanganya igitero n'iyo gihingutse ngiterana imbaraga, Ngarambe itikura imbere y'ingabo ndi Rwema badahiga, ndi Nkubito idasubiza imihigo ya rugamba, ni jye Rutavutsamakuza.

14. Nkubito y'abadahunga, ndi Ruhungira iminega, Rwego rw'ikirenga; igituma abahungu banyita umusore, igihanga sinakimereye ubusa, kera nari igihangange. Ubu ndi igihezabugingo, ndi ingoro y'Imana, Rugaraguramacumu rwa Ngarambe, sindambirwa ku rugamba, nk'abahungu b'inkorabusa, ndi umusore Gatendera, Nkota y'umugara, nyamukemba abo isanze.



Igice cya 2

1.Kayonga ka Bwihura na Bwihuramisakura mu Bwira na Nyampaka, nishe Bitahura uruguma, ngira ngo nshake ikigomwa cy'intore, aranga aramunshikana; Rwabiza icondo lirahinda, ngakubita ndi intwali y'ibanze.

2.Rubibi rw'intwali rwa Ntalindwa, Rudakemwa sindikura mu ntoki naliteranye icyusa, nabaye icyogere mu nyambo, nimanye inka n'inkomere nagimbuliye abatabazi mu Bweru bwa Juru, nabaculije inkumbi nacyuye inka n'imfizi, mba icyegera cy'umwami.

3.Rudacogozwa n'abafozi indi mitwe yigishwa kurwana, sintoterwa gutabara ku nkiko ishyanga, iyo nkiranye n'intambara urwo rugamba rukirwa na bake; inkuba ya Runyagiranduru nkubita inshuro nyitera amacumu.

4.Rudindagiza guhama, ndi itumbi rya bukana, nalindagije Mudakikwa na Mukikababisha, iyo nshatse kubura indekwe nsa n'inkangu y'i Buhoma. Igituma abahungu bankunda nuko ndaza umutima ku ngimbi y'umuheto, mu gitondo nkazawuzindukana, ndi isata bakomera igatumburuka, akambi kanjye k'urutete nagakubise umunyagisaka, nirukira kumushahura

5.Rugaragara aho Indinda zikotanira, Rwamucurankumbi ndi rwisasira abarakaje imihigo, ndi rusanganirantambara, nkayikubita inshuro abatangira bakanyifuza; ingabo yanjye ni isuli ya rusanganira abafite imyambi

6.Rugema rudatinya intanage intambara nyiboneza amakuza, Rwema rwo kubarusha nkundirwa no kuboneza inti, nimanye Rwabizambuga; nimanye Sekabwa ka Musanganya, nagimbuliye abatabazi mu mutwe wacu banyita inkaka, nitwa Rutagerura ubugabo

7.Rugina ruhora umutware ku mutima, ndi rukera intabaza intambara imaze kurema imyambi irangira, ndi nyamwicara ku murere abakobwa bakanzanira inkuruba yo ku Muvumba, ivugisha umugabo amagambure; ndi nyamuca mu gakangaga abakobwa bakagacira icyo, ngo mico myiza yanyuze aha!

8.Runihura rwa Kiroha, ndi Ruhigira rwa Ntindo ngera iyo rwaga nkarwana, ndi Rucyahirwa abo ndusha, kukotutarugeranaho, ndi Njyarugamba mboneza amakuza mu rukubo abatirinda bikubura.

9.Rushimutamuntu rwa Nyamashara, ndi imfizi y'icyaga kandi ndi ingare n'ingalika mu mahina, nkaba imfizi itsinda bihinanye, ndi ruburamanywa Rwagitinywa, rutabura ubugabo ngeze mu babisha, Rwagitinywa rugina ntibamburanya itabaro, ndihoramo jye nyamibwa y'umutwe.

10.Rutajabukwa n'imitima ingamba zimisha imituku, rwa Nyilimbirima ndi intwali inkotanyi yamenye; yanshinze urugamba rukora amaraso, ati Rwampingane! Nti: Rukaragandekwe nangana n'ababisha iyo duhuye ndarakara.

11.Rutegurambura Rwagitinywa ndi Imana y'abatabazi, igihe nishe Gifashi zifashe aka Bunagana, nari umwana w'umushumba, baherako bandirimba mu itorero, icyo gihe na n'ubu nitwa Inkomezamihigo nabyirukanye nkili umwana.

12.Ruti rutikura intore intambara icy'ubwo Rwagitinywa, ngira igitinyiro mu bahungu, nkaba ruhananti mu gituza intwari zimaze gushyikirana; nkaba rushitamugabo, nkubita negura inshuro, umuheto wanjye ntukezwa n'abirabura.


Igice cya 3

1.Ruyenzi rw'ivumbi, nagiye gusoza urugamba nsanze ruremye ngumayo, ibitugu ndabitigisa, imyambi ndayisukiranya, abari mu mpinga ya Rukukumbo bati: Ubanza ariho ruremye, bati: ya Ndemarugamba iranesheje ujye utarama ijabiro

2.Rwabugiri yari yansizeho intwali yo gutsinda amahanga, zirakubira nku bita iy'imbere, nica Senyamabango mu Butagendwa; uwo nyina asohorezaho umutima ndalimucinya rimucikiramo; nti: Wimvunira uruti nta handi nzakura umunzenzi; ndi Nyamutwarajoro mu ijanja, ryanga gucya nkalibangira ingata, ndi akamasa k'ubugabo ka Rwangaguhunga, wakagera mu ruhanga ukaba wihaze amagara

3.Rwigerezaho intwali zisarika n'ababisha rwa Mutagisha ndi ubukombe banshimira imyato, ntwara umuheto ukaba impangare uhora utaruhuka intambara n'intanage zawo zirawizihiye. Nyimbuzi ubwo aduhereye inkindi i Kabare, ilya mpinga ya Kirabo iratwibonera, ilya mpinga ya Ngoma kwa bene Mbogo ntituragatuma bageza imbavu hasi; uwo muheto wararanzwe Shyali hirya y'ishyamba lya Ngabe, wararanzwe Nyarusange rwa Ngeruka hilya y'urugerero rwa Magege; wararanzwe Manyeli ya Mashinga hirya mu ishakiro ly'inkuba n' amasirabo, zawishinjijeho ntizawukuraho n'ibango na limwe

4.Rwizihirangabo rwa Mugenza, icumu ririnduza abatanagishije, naritoneshereje uku1i ubwo nditeye nyili umuheto ku Gatare ka Mubimba, naramwishe sindakamudandaza, yaborogaga ryamugejejemo ubugi rirasohoka risesa amaraso, aralisinda nk'uwari asanswe hasi, liramuhorahoza nk'uwo kuri Mashaki, nalibanye igisagara mu ntambara y'ibuvune, narivunyije bene wabo barapfa barashira, n'abasigaye barahaba, ryabahalishije igihugu cyabo

5.Umuheto wanjye ni igitare wumva igitero ukavuga ibigwi, ingabo yanjye isengatabaro ikingira iz'inkenzi bananiye Rukanikamugabo, ndi uwaraye mu mihigo ndi Cyaradamaraye.

6.Umuheto wanjye ni ikiramvuramvu nawuramvuye hakulya y'ishyamba lya Ngabe, inzovu n'intare zawikubanzeho ntacyo zawutwaye, zawusize uruheha mu ruhekane rwa ruguru, nywugejeje imuhira abakobwa basiganira kuwusiga, abahungu basiganira kuwisimbuka; nishe agasimba gasa n'umuntu mu mpinga ya Rukukumbo, maze gutontoma nk'intare, ujye utarama ijabiro.

7.Umuheto wanjye n'umutana, nagiye impaka n'umukinzi ngo ntiyatoboka, ubwo ndapfukama nkoma imilindi hasi ibyuma byivugiza nk'ingoma hejuru y'ingabo, arashya wese wese bose batinya kumukora ngo badashya ngo yanyagiwe n'inkotanyi cyane; ni bwo negukanye izina ry'ubutwali nitwa Ruhalirwashema rwa Yuhi; ni jye ngabo itabwira ababisha neza, maze abatakili umutwe w'inkomezakulinda bagahungana iminega, ujye utarama ijabiro.

8.Uwo indamutsa idakema na hato, rutiyuhiza umuheto nkunda gutakisha, warakaliye itabaro, sinawutiza mu ngango nagambiliye n'umutasi nti: Uze kuntabaza mu museke, sinacana mbaliye urukerera ngishyikirana n'intambara intoki nzongeramo umurego, ndafora ntambutsa urwano, ngejeje ku nkike y'urutugu, umukinzi mutera ubwoba ingabo ye nyishingira imitimba mu mabara, amabango amutakara imbere; izuba ry'amanywa rimuvuyeho ntiryamumara imbeho, nsigara nsingiza uwantanagiye.

9.Uwo inyamibwa itarumvwaho gutinya, sindakawutinza mu ngango nagambiliye n'umutasi, nti: Buzajye gusesa nicana, nshyikiliye Rwamuza n'umuronko, intoki nzongezamo umurego ntambutse Urwanda umukinzi mutera ubwoba, iyo nkuba yo mu z'i Ruguru nanga izi ntambara nitwaza Rusenamugabo; Ngoga bavuga inkubito impinga ibyaye iz'umutwe, nitwaza Rwuhambavu.

10.Uwirahira bicika uwananiye aho rukomeye wa Rukikanshuro, ntwara ijana ry' imisakura ndi Indoha barata y'umurasanyi wa Rutisukirwa, Kalinga nayimulikiye imyambi yasohotse, na Rushimirwabigwi ati: Mbe ntwali yo mu masonga, ati: uraze n'amashinga yanshinguraga ingobe mu ngondo ingundizi mu bitugu.
Ingoro y'umwogabyano 2  Inka Ikina n'ingoma y'indamutsa
N'umurishyo uhumuriza,
N'umutagara w'ib'ihubi
N'amariza y'i Ntora,
N'imbaga y'abarorerezi;

N'abaririmba impanzi,
N'abazereka intamati,
N'imana zicyuye,
N'igiterane cyazo,
Na Rucyahabigarama,

N'imfizi y'icyusa,
N'icyubahiro igira,
N'ingabo zidahomboka.
Zikavogera imbizi
Zikanyura ku mwimirizi;

Icyamamare cy'inyambo,
Bakayumva mu cyoko,
Cyareretsemo inyamibwa,
Zigahimbaza isibo,
Zigituruka mu byambu;

Zigashingana Kigese,
Bagasanganira Ingeri,
Zikabyukurutsa Ingabe,
I Nyamagana ya Mutakara,
Zigashingira Indamutsa,
Imyato zayigiriye.

Ziba zaje mu birori,
I Nduga baziha impundu
Aho ni mu igisha ryazo;
Zigataha i Bwishaza,
Nta yo irasohorerwa inda,

Zikabigerana ku kirwa,
Zisa na Kigeli nyirazo;
Zigahindukirana ishya,
Ziruta andi mashyo yose.

Bagatumira nyirigira,
Ngo ajye guhangura Imbizi.
Yazigera mu ruhanga,
Urw'intwari rukarema;
Bakazambika inkindi,
Ntihagira isaguka.

Zigataha ishakaka
Ayo makombe nta yashishwe;
Zigashengera zose,
Nta yo bashize amarora;
Zikamurikanwa n'ingoma,

Mu ngo z'i Rubengera;
Ni iz'iruguru zose,
Zikuze urugero rumwe;
Mbonye urugori rugoga,
Zibamo Rugombangogo,

Reka aratire Ibihogo,
Atahije Izamamaje,
Ingoro y'umwogabyano!
Utugurube dutatu  Yafatiwe ku mugani muremure w’icyongereza “Three pigs" bawucira abana Kera habayeho utugurube dutatu tukibera mu
ishyamba.
Akagurube ka mbere kitwaga Nifi Nifi, aka
kabiri kakitwa Nufu Nufu, naho aka gatatu
kakitwa Nafa Nafa. Umunsi umwe, imvura yaraguye, umuyaga
ukajya uhuha uti “wuuu! Wuuu!” Nuko twa
tugurube dutatu turakonja cyane, twigira inama
yo kujya kugama mu rutare rwari hafi aho.
Tugeze muri rwa rutare, dushaka kwinjizamo
imitwe, ariko dusangamo ikirura gisinziriye,
kigona kiti “zzz.” Tugikubise amaso tugira
ubwoba, duhinda umushyitsi, dutekereza ko
gishobora kubyuka kikaza kuturya.Twiruka kibuno mpamaguru. Tari, tari, tari, tari...
tugenda dushaka aho kwihisha. Tugeze kure
y’urwo rutare, utugurube dutatu, turicara
kugira ngo turuhuke, tukajya duhumeka
twahagira.
Akagurube gakuru muri two Nafa Nafa
karekeraho kwahagira, karavuga kati “ntabwo
twakomeza kuba ahantu harangaye gutya
muri iri shyamba. Reka twese twubake inzu
izajya iturinda imvura, umuyaga n’izindi
nyamaswa zishaka kuturya nk’ikirura.” Nuko akagurube Nifi Nifi k’akanebwe muri
twose gatega amatwi. Karavuga kati “icyo
gitekerezo ni cyiza! Tugomba kwirinda ikirura.
Ngiye kubaka inzu y’ibyatsi. Ngiye kwikorera
umutwaro w’ibyatsi byumye kuko byoroshye
kuboneka. Nshobora kwiyubakira inzu mu
munsi umwe gusa, hanyuma nkiryamira
nkaruhuka.” Nufu Nufu yo yakundaga gukora ariko
ntiyigore cyane. Iravuga iti “jye ngiye kubaka
inzu y’ibiti. Ngiye kwikorera imitwaro y’ibiti. Ibiti
biboneka hose, kandi kubyikorera ntibiremera.
Sinshaka rero kwivuna.” Nafa Nafa, ni yo yari nkuru muri zose,
kandi ni yo yari izi ubwenge. Iti “njyewe
ndubakisha amabuye. Ndabizi amabuye
aragoye kuyabona, aranaremera kuyikorera
kandi bizafata igihe kinini, ariko ibyo nta cyo
bitwaye kuko inzu izaba ikomeye.”
Utugurube Nifi Nifi na Nufu Nufu dusubiza
Nafa Nafa tuyikwena tuti “ibyo birakureba.”
Nuko twa tugurube twose tujya kubaka inzu
zatwo. Zirangiye buri kagurube gataha mu nzu
yako. Cya kirura kiza kumara iminsi myinshi
gisinziriye, maze aho gikangukiye cyumva
kirashonje cyane.
Amara yacyo akagonga ati “ruuuruuu!” Ikirura
kirahuma kiti “huuu, huuu, huuu!” Cyigira
inama yo kujya gushaka icyo kurya.
Nuko gihubuka muri rwa rutare cyabagamo,
kirara muri rya shyamba, hashize akanya,
gitangira gutega ugutwi no kureba hirya no hino
maze kirabukwa Nifi Nifi yinjira mu kazu kayo
k’ibyatsi. Kirahuma kiti “huuu, huuu!” Gikubita
igitwenge kiti “kwekwekweee! kwekweekweee!
Akagurube gato! Ibiryo biryoshye by’uyu munsi
byabonetse.”
Ikirura kihageze kirakomanga. Akagurube Nifi Nifi
gashigukira hejuru kavuye mu bitotsi, gahengeza
mu mwenge w’urugi kabona umutwe wa cya
kirura. Kagira ubwoba bwinshi maze cyigira
inama yo kwanga gukingura urugi. Nuko
ikirura kikajya kivuga mu kajwi gatuje, gatuje
cyane kiti “wa kagurube we, wa kagurube we,
nkingurira.” Ka kagurube karasubiza kati “oya,
oya, singukingurira. Uri ikirura gishaje cy’ikigome,
singukingurira.”
Nuko, Ikirura kigira inyuma kigarukana imbaraga
nyinshi maze gihuha ka kazu kiti “pfuuu, pfuuu!”
Muri ako kanya akazu ka Nifi Nifi karatumuka
ngo pfaaa! Nifi Nifi ibaduka yiruka, ijya
gucumbika mu nzu y’ibiti kwa Nufu Nufu. Cya kirura cyiruka kigana kwa Nufu Nufu.
Kigezeyo, kibona akagurube ka kabiri.
Kirishima, kiti “mbega byizaaaa! Noneho
ndarya utugurube tubiri twose!” Ikirura
kihageze gisunika urugi gisanga ruradadiye.
Nuko kikajya kivuga mu kajwi gatujeee, gatuje
cyane kiti “mwa tugurube mwe, mwa tugurube
mwe, mukingure.”
Ariko twa tugurube turasubiza tuti “oya, oya,
ntitugukingurira. Uri ikirura gishaje cy’ikigome,
ntitugukingurira.” Nuko ikirura cyigira inyuma
kigarukana imbaraga nyinshi maze gihuha ka
kazu ngo “pfuuu, pfuuu!”
Muri ako kanya ka kazu ka Nufu Nufu no
hasi ngo baaaa! Nuko Nifi Nifi na Nufu Nufu
zibaduka ziruka zijya gucumbika mu nzu
y’amabuye kwa Nafa Nafa. Cya kirura kibibonye gityo, gikomeza
kwirukankana twa tugurube tubiri kigana kwa
Nafa Nafa ariko tugitangayo.
Kibona akagurube ka gatatu gakingurira twa
tugurube tubiri, kirishima cyane kiti “mbega
byizaaaa! Noneho ndarya utugurube dutatu
twose!” Gitangira gukomanga.
Ikirura gisunika urugi gisanga rudadiye. Nuko
kikajya kivuga mu kajwi, gatuje cyane kiti
“mwa tugurube mwe, mwa tugurube mwe,
mukingure.” Ariko twa tugurube turasubiza
tuti “oya, oya, ntitugukingurira.” Uri ikirura
gishaje cy’ikigome, ntitugukingurira.” Nuko
ikirura cyigira inyuma, kigarukana ibakwe
maze gihuha ka kazu ngo “pfuuu! Pfuuu!”
Ariko noneho inzu ntiyagwa, kirongera kiti
“pfuuu, pfuuu!” Inzu ya Nafa Nafa ntiyigera
inyeganyega.
Ikirura kirongera gihuhana imbaraga nyinshi
kiti “pfuuuu, pfuuu, pfuuu.” Cya kirura cyari
cyananiwe cyane gihera umwuka, cyidimba
hasi ngo “vutuuuuu!” Nuko kirambarara hasi. Utugurube dutatu duhengereje mu mwenge
w’urugi, tubona cya kirura kirambaraye hasi.
Turagikwena, turaseka turatembagara!
Turishima kuko dukijijwe n’inzu yatwo ikomeye.
Ikirura byakigendekeye gute? Kuva ubwo,
ikirura kiribwira kiti “n’ubundi inyama
y’akagurube irabishye, sinzongera kuyirya.”
Anansi n’Ubwenge imfashanyigisho Kera kera hashize abantu ntibari bazi ikintu nakimwe. Ntibari bazi uko bahinga ibihingwa, cyangwa uko badoda umwenda, cyangwa uko bakora imikoresho by’icyuma. Imana Nyame ijuru yari ifite ubwenge bwose isi. Yabubikaga ingono y’ibumba. Urugendo rw'iyo Ngurube, kuva i Butare kugera i Nyanza: ibambira umuhanda, modoka zibura inzira.
 
Ingurube iryohera mu misango, 
Iya rwisumbura ku ntama, 
Nkunda impogazi y'imihore, 
Iya rusukirwa n'abo mu nzu. 
Isonera amenyo y'abayishiha
 
Ikarusha isake gushya mahwane 
Igira imihore rutagugumba, 
Igera no mu nda igahwekera: 
N'uwayiriye agaheza utubavu, 
Ntagugarirwe yabera.
 
Umunsi Padiri uwo ayitanga, 
Yaje u Bwanamukari ihaze, 
Ihaga amabondo iziba imihanda 
Mashuba zose zirahagarara,
N'abadereva baracemererwa;
 
Baravunura bajya i Buzungu 
Kubasiganuza inzira yindi, 
Kuko iyabo ifunze neza; 
Ingurube yuje no mu miserege, 
Bakaba batageza kuyikikira
 
Ngo iruhande babone umwanya. 
Arabibasubiza uwo mu rukiko 
Ati: "Reka mwihimana se na mwe! 
Nta mihanda ibiri naharuje! 
Mpimbe uwundi se mu kirere
 
Ari ukugirango mbone aho ndara? 
Nk'icyo kintu se nkigire nte? 
Nta bwo muzi ibirori byacu? 
Cyatumirijwe kubyizihiza 
Na njye nzagenda ejobundi
 
Negutangwa aho bagiketa. 
Nimugikurikire mwitonze 
Mwige intambwe nk'iz'abantu 
Aho kizishinguye muhaze, 
Kugeza aho kiribuze kurara
 
Ubwo kiraseduka mu muhanda 
Muhutere mujye iyo mwenda! 
Na mwe mwigira ako gahinda 
Kirabagora iby'uyu munsi
Nta we uzongera kugitunga:
 
Icyo ni icyaduka kidahoraho!" 
Ingurube igomagira umuhanda, 
Iwuca ibitengu henshi cyane, 
Ari n'ikizuru ari n'ibibari: 
Intambwe zayo ziranihurana,
 
Isi kiziteye iratengerana, 
I Nyanza bumvise imirindi, 
Induru nyinshi zirasahaha! 
Icyo bikanze kikaba imvaho, 
Icyo baketse ari ibihuha:
 
Bo bikanze igishitsi cy'isi, 
Naho iyo ngurube ari yo ibiteye. 
Byanze guhita bararikenga: 
Babanga amatwi barahuririza, 
Babazanya indi mpamvu ibiteye.
 
Intumwa zikwira aharengereye 
Barayirabukwa iri mu muhanda. 
Bajya guhumuriza amashuri, 
Ngo: "Nimukomeze kwiga inyuguti, 
Mwegukuka umutima bundi,
 
Kuko impamvu itumye bicika, 
Ari imashini yo mu Burayi 
Igeze i Buhimba iva ku Ngunda." 
Ukwo cyegera barashishora, 
Ya mashini ibamo igisimba.
 
Bamwe ngo: "Ni inzovu twabwiwe!" 
Abandi ngo: "Reka mwitubeshya! 
Inzovu zisanzwe ukwo tuzibwirwa 
N'ubwo nyine tutazibonye 
Nk'enye zaguranywa iriya!"

Babona umuntu uturutse urw'iyo 
Bamushiganuje arababwira, 
Ati: "Ni ingurube nk'izi muzi! 
Ihanitse urwego ijya mu ibondo
Izibye umuhanda murabiruzi.
 
Ababona nabi iri bubagereho! 
Ibyo biyikurikiye by'ibiyumbu, 
Si ibibwana mutabikeka! 
Ni amamodoka yabuze akayira: 
Zayigaragariye bugisesa;
 
Ubu zirahindisha amahoni 
Nyamara y'ubusa, nta cyo yumva! 
Na njye kuyicaho ubu mureba 
Ni uko ninyuriye iruhande,
Nca mu bisambu no mu ntusi,
 
Ndagota neza ngaruka hino, 
Nza mu muhanda ndikomereza.
Abayirebye bacyitonze 
Bahoze bagarura ab'impunzi
Ngo: "Nimugarukire aho muhinge
 
Si igisimba ga ba nyabusa! 
Ni ya yindi yo ku rurembo 
Abanyagikari bahezereza 
Bayitekanye n'utunono,
Ngo ari yo "Indyohesha-birayi."
Inzoga ni Nzobya  Imivugo Uyivana mu kibindi
Ikakuvana mu bagabo
Iyo imbwebwe yenda gupfa
Igenda iririmba amahamba
Igirango irahimba

Ko unywa ugahirimba
Uhirimbanira iki?
Mu rugo abana bahirima
Ku karago batariye
Mu rugo nta gitoki
Nyamara wicariye igitariro
Ibitoki byawe bihagatiye icupa
Aho guhagatira icumu
Urebera icumbi

Dore waracupiye
Usigaye uca inshuro
Inshuti zikagushuka
Ngo shahu uri umugabo
Ngo uzi gushakisha

Ubona icupa ugatitira
Ugasamba ugasusumira
Ugatuza uritikuye
Ugakunda ugashira ubwoba
Nk'utigeze ubworo
Ibyivugo bigatongora
Ukarata ibyo utigeze
Wiringaniza n'abandi

Inzoga ni nzobya
Inzoga iroshya
Ikwereka ko abakobwa
Bose ari inyambo
Ko ari maso y'inyana
Nubwo waba utagira inganzo
Iguhindura Rugamba
Ukiga kuganira
Amenyo yabo ukamenya ko yera
Umusatsi wabo ari umusana
Uti, "bite se muko"
Si uguseka ugatembagara
Amafaranga ubwo ukayasesa
Ugatereta Musanabera
Ugakeza Nyiramukesha
Ukubirije Mukayoboka
Nawe ibere ubwo akarirega
Akakwereka no mu bikari
Mu bibero bibengerana
Akakwereka ko yariboye
Akaguterekera amaso
Uwo mwari utagira isoni

Ubwo umusinzi agata amazi
Ati, "Ndasakiwe"
Uyu munsi ndasamura
Sinkishwe n'umusonga

Inzira ntibwira umugenzi
Umugera ukugeze ku buce
Uracira ntagwe
Urugo rwabaye itongo
Akagabo gahimba akandi kataraza
Inshoberamahanga  Imivugo, Ubumenyi Kera amapfa yarateye izuba riracana, ibyatsi n'ibiti, biruma, biragwengera, ibitungwa bibura icyo birya, ibintu biradogera, abantu bakajya guhaha aho imvura yagwaga. Hakabaho ihene, ikitwa Ruhaya. Ibwira izindi hene zose iti, "nimuze tujye guhahira muri ririya shyamba rigwamo imvura; turishe ubwatsi. Amapfa nashira, tuzagaruka." 
Ihene zose ziti, "ni uko, ejo tuzagenda." Ruhaya iti, "nyabuna murakomeze umugambi ejo muzizindure." Buracya ihene zose zirakorana, ziragenda; ishyamba zirarimena. Bigejeje nimunsi imvura iragwa. Ihene zijya gushaka aho zugama. Zibona isenga, ari rwo rutare impyisi yabagamo, ariko ihene ntizibimenye. Ruhaya izijya imbere. Impyisi izibonye iti, "murakaza neza mboga zizanye!" Ihene zose zirugama ariko zifite ubwoba. Impyisi ibonye Ruhaya yuza, irayibaza iti, "ese urarya uduki?" Ruhaya iti, " ndarya utunkucenge."
Impyisi iti,  mpa na njye numve." Ruhaya iti, "henga ngutumirize bakuzanire." Nuko Ruhaya ireba amashashi y'ihene iti, "bana banjye mwumve icyo ngiye kubatuma. Ndashaka ko mujya guca umuti wa mperezayo." Ziragenda zirahera. Haca umwanya munini. Ruhaya ibwira impyisi iti, "urabizi, natumye abana b'ibizeze. Henga nohereze izindi zijye kukuzanira utunkucenge." Ikurebera ihene z'amariza irazibwira iti, "nimugende mujye kunzanira umuti wa mperezayo" Ziragenda nazo ziherayo. Impyisi irategereza, ihebye ibwira Ruhaya iti, "ohereza izindi, za zindi zatinze." 
Ruhaya yari izi ko impyisi ishaka kurya abana bayo na za nyina. Niko kuyibwira iti, "henga nohereze izari zisigaye ndore, ubanza izagiye mbere imvura yazishe." Ibwira ihene z'amajigija iti, "nimuze mbatume." Ihane ziza zose. Irazibwira iti, "nimugende na mwe munshire umuti wa mperezayo." Ziragenda, zigumayo.

Ruhaya imara umwanya iti, "ewe, ngiye kurora aho imvura igeze maze nzihamagare zize, zatinze." Impyisi iti, "genda uzihamagare, ariko nuzibura ndakurya nta kabuza." Ruhaya iragenda, yihamagaza ubusa ibura icyayitaba. Yigira hirya, irahamagara. Irakomeza iragenda. Aho bigeze irashibura, iriruka. Impyisi biyanga mu nda, ihubuka mu isenga, ibona Ruhaya irashubera hakurya. Impyisi ishyira nzira, amaguru iyabangira ingata! Reka si ukwiruka, iraca ibiti, n'amabuye!
Ruhaya iza gukebuka inyuma. Uko yakabikenze, ibona Warupyisi irabutabuta mu nyuma yayo! Ikuramo na yo. Impyisi irayibwira iti, ntunsiga, uranjwa!" Biriruka bimara imisozi, iti, "genda shahu umpenze ubwo ntuzongera kumpenda ubundi! Habe ku manywa nkurye, habe mu gitondo nkurye. Turi kumwe na burya bwa ryari." Ruhaya na yo iti, "tyaza amenyo ngo uzarya Ruhaya."

Impyisi irataha, igenda ifite umujinya, irakariye Ruhaya. Uko yibutse ibya Ruhaya, igakubita agatoki ku kandi! iti, nda mu isenga ryayo, igeze aho iti, "ngiye kureba Ruhaya." Iza mu gitondo cya kare, igera ku ngo z'abantu igihe agasusuruko kamaze gukwira, maze isanga Ruhaya iziritse ku misoto y'ikigega iravuga iti, "si jye wagushyikira. Mbega noneho Ruhaya, ko nkwifatiye, urankizwa n'iki? Urambeshya iki kandi? Urabigenza ute?" Ruhaya iti, "uramaze undye uko ushaka, nta mbabazi ngusaba." 
Impyisi iti, "ongera umpende ubwenge nka mbere shahu we!" Ruhaya iti, "noneho wanyishyikiriye, sinjya kureba ngo mbeshye. Uranyica nta kabuza, ibyo ndabiruzi. Ariko rero wanyica wagira, ureke tubanze twivuge, ni ko abashaka kwicana bose babigenza." Impyisi iti, "ibyo na byo, ngaho ivuge, nurangiza nkwice." Ruhaya iti, "nimara kwivuga, wowe ntiwivuga se?" Impyisi iti, "wakwivuga ugiye gupfa, nkanswe jyewe ugiye kukwica!" Maze Ruhaya irivuga! Pfuuuuu Meeee Meeee! Impyisi iti, "reka na njye nivuge rero: huuu.. huuu... huuu..!" Abahinzi barumva, baza biruka, basanga itararangiza no kwivuga. Bayita hagati, bayivuza amahiri n'imihoro, impyisi ipfa ityo.
Ubucuruzi bwa Nshokeyinka 1  Imivugo Kera izuba ryaracanye, imigezi irakama, nuko inyamaswa zose ziraterana, zijya inama yo gushaka uburyo zafukura iriba rirerire, zigira ngo none zagera ku mazi. Inyamaswa zose zirabyemera, uretse Bakame yavuze ko nta mbaraga ifite.

Umwami w’ishyamba hamwe n'ibyegera bye, byemeza ko iryo riba niritungana zizajya zijya ibihe byo kuririnda, kugira ngo zitahure uburyarya bwa Bakame. Iriba rirafukurwa rigira amazi meza cyane kandi afutse.

Bukeye Bakame igira inyota, maze igushakira igicuma cyuzuye ubuki, ijya gushaka amazi yo kunywa kuri rya riba; ubwo yari izi uko iza kubigenza.

Muri izo nyamwaswa rero, impyisi ikaba ari yo yagombaga kurinda rya riba. Bakame irakuzira isanga impyisi yahageze kare, yicira isazi mu maso, kuko yari imaze kurambirwa no gusonza. Irabukwa Bakame irayibwira iti "Cyo se Bakame, aho ntufashwe? Ugejejwe aha n’iki? Ntiwavuze ko wamugaye?” Bakame irayisubiza iti "Aho ntugira ngo nkeneye amazi yawe? Humura nifitiye ayanjye arusha ayanyu kuryoha!" Impyisi yumva igize amatsiko, maze ibwira Bakame iti "Mpa se nsomeho numve!"

Bakame iyihereza cya gicuma, irayibwira iti "Akira maze wiyumvire ukuntu amazi yanjye atagira aho ahuriye n’ayanyu !" Impyisi irakira, isomyeho iravuga iti "Araryoshye cyane koko!" Iragotomera ikurikiranye uburyohe, igicuma iragikonoza, maze umusinzi atembagara aho!

Bakame ibibonye ityo, yegura igicuma cyayo, iravoma, imaze kuvoma iriyuhagira. Irangije irayatoba cyane, kugira ngo yerekane ko itwaye za nyamaswa agahigo. Nuko irigendera.

Impyisi aho ikangukiye isanga Bakame yandurutse, amazi yayahinduye ibiziba! Nuko Bihehe ijya kubitekerereza izindi nyamaswa maze zirayitonganya cyane zigira ziti "Nta kamaro kawe." Impyisi na yo iti "Ngaho namwe nimwigire yo; muzaba mureba ukuntu ako kagabo ari akanyabwenge, kandi gafite amazi meza, kayaguha ngo unyweho ugasinzirirako."

Ariko izasimbuye ya mpyisi, ntizashoboye kuyirusha ubutwari. Imwe gusa muri zo, ni yo yashoboye gutahura uburyarya bwa Bakame. Nyamara zose zarayisuzuguraga, zikayinegura ingendo n’uko iteye.
Inzoka  Ubumenyi Cacana yari mukuza, yari mukoza. Yaje ntinyishi kwa Bacondo, arabahamagara, arababwira ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?"
Baramukubita, aragenda n'i Gatovu kwa Rukangamiheto rwa Rwogera ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?"
Baramukubita aragenda. Yambuka Akanyaru, ajya kwa Cakara ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?" Bati, "inkoni ntuyizira."
Arashogoshera n'i Bugesera, ku rwobo rwa Bayanga, ahasanga urupfu ruragiye inka zarwo. Ati, "yewe nyir'inka, ntushaka kubaga nkagutiza intorezo n'umuhoro, ukampa ikibaro?" Urupfu ruti, "ndabishaka."
Cacana ararubwira ati, "nguriza inka yo kubaga." Urupfu ruti, "ngiyo ndayikugurije." Cacana atwara inka y'urupfu. I Gitisi na Nyamagana. Igihe agiye kuyikubita Intorezo,ahusha mu cyico, aboneza mu kuguru. Ahamagara umwana we ati, "ngwino hano umfashe." Umwana araza.
Cacana agiye gukubita intorezo ayirimiza umwana ku ijosi, aramuhirika; inka na yo irapfa. Inyama Cacana n'umugore we baziryaho. Urupfu rubwira Cacana ruti, " nyishyura inka yanjye wa kagabo we!" Icyo gihe inkono ikaba irahiye. Cacana ayikubita ku mutwe ati, " henga nzagusigire urupfu!"

Aramanuka no mu Misizi ya Musumba. Aratura, arakaraba ngo arye. Urupfu ruramubwira ruti, "ujya kurya akanjye arabanza akanyishyura." Umuhungu muzima arahaguruka, arikorera, afumyamo. Ageze i Gitwiko na Rukambura, arakaraba ngo arye; urupfu ruti, " Bu... " Cacana ati, " Pyo..."
Agutahira i Runda na Gihara, aracumbika. Ibyo kurya arabishyushya, arangije arakaraba ngo arye. Urupfu ruba rurahashinze ruti, "nyishyura." Cacana arataraguriza, amanuka Gihara, yambuka uruzi. Aterera Bugaragara, ageze mu mpinga, aratura, arakaraba ngo arye; urupfu ruti, "naharaye; banza unyishyure."
Cacana amanuka Bugaragara, aterera Shyorongi, yikubita mu iteme, mu Gitabage cya Mbogo na Nyabuko; aterera Kirungu, ageze mu mpinga ya Remera, aratura, arakaraba ngo arye. Urupfu ruti, "ujya kurya akanjye arabanza akishyura."
Cacana abwira urupfu ati, "reka ngusige ikirari cyume!" Amanuka Nyundo, yikubita mu Muyanza, azamuka Zoko, ageze mu mpinga ya Zoko, aratura, arakaraba ngo arye. Urupfu ruti, "ujya kurya akanjye arabanza akanyishyura. Komeza turuhanye!"
Cacana ati, "ndacogoye." Aterurana n'urupfu, akirana na rwo. Urupfu ruramuterura rumucinya hasi. Cacana na we araruterurano hasi ngo Piii! Maze rurakotana, rubura gica. Imana irahagoboka, izana inka ebyiri, iziha Cacana. Cacana azishyura urupfu. Barakiranuka. Urupfu rubwira Cacana ruti, "enda noneho nkugabire izi nka!" Cacana arazakira.
Urupfu ruti, "mpa inka zanjye." Cacana ahungana za nka, ariko yiruka ay'ubusa urupfu rumufata mpiri, rumugwa gitumo, ruramwica.

Sijye wahera hahera umugani.
Uw'ubuhanzi bw'ubumanzi  Imivugo Umutima aho uterera mu gitereko
Urukumbuzi rwabaye ubukombe
Rucamo ibikumba ruremamo ibikombe
Rwambikwa ikamba kubera ubukambwe
Dore ko duhuje guhigira kuruhumuriza
Twese duhugira kurubohora
Ngo igihugu tugikize amahane n'amahugu
Duherutaka Intababaza itarakubita umurushyo
Ngo indushyi nazo zikubite agashyi
Maze ishyanga ziharwane ishyaka
Abahungu b'ingasaguhunga bahunguke
Abasore basokoze basohokane isuku
Mu rwa Gasabo bahasubirane isibo
Bigobotore ingoyi y'ingoma ngome

Ntiwatebye mu kuyitabira
Inkera-gutabara ntiwarirara
Inganzo igusubiza mu buhanzi
Urazihimba indirimbo zirimo umurimbo
N'amagambo agamije imigambi
Umuhogo w'ihogoza uhagurukana imihigo
Urarigorora ntiryakugora rirakugoboka
Urarirangurura rirangirira mu mahanga
N'abahanga ribinjira mu gihanga
Imfizi zirivuga imbyeyi ziravumera
Imitavu yanga gukubitwa ibitovu
Inyana aho zinyanyagiye isi yose
Zanga kunyagirirwa inyuma y'inyanja
Zari zararongotanye kubera gutana
N'izari zaragishe zikagira umugisha
Zibwirana ubwende n'ubwenge
Gutahana ubwira butari bwira.

Ujya imbaga imbere ufite imbaraga
Ingabo uziterana ingoga inkunga
Imirenge uyiha ibirenge
Imirundi ifata imirindi
No ku birindiro byo ku Murindi
Umara iminsi ubaha morale
Urazicuranga biryohera inanga
Uburanga buraziranga
Radiyo Muhabura iraguharara
No mu mihana iba ihanika
"Ubumanzi" iba ari yo ibanza
"Ikizungerezi" irazizenguruka
Ya yindi ijimije y'umujijima
Imisharwangondo ishayayana imishanana
Isingiza imisozi n'ibisiza
Ikarutaka ibibaya n'amataba
Ikarugenda imibande n'imigende
Igaterera utununga tw'ibirunga
Igatambika imicyamu igatambagira intara
Ikarwoga ibiyaga imigezi n'inzuri
Igatemberana n'ayo mazi atemba
Ni yo ibyutsa rubanda
Kuri Radiyo Rwanda

Isohotse isozwa n'"Iribagiza"
Iriba ry'urubogobogo
Aho urikaraga ritagira amakaraza
Iyo yo ni isonga
Ikaba ishashi ishashagirana
Ishokanye ubushishozi n'ubushobozi
Iyo umaze kwibaruka
Kandi unamaze kumurika
Wantuye ikantungukaho intunguye
Nanze kuzindukana amazinda
Sinatinda ingeze mu ntoki
Mpinira hasi ndayikina
Ibiherekeza-majwi binyuze amatwi
Amakondera n'umwirongi
Biragendana bitarondogora
Ku murongo w'indongozi
"None Twaza" yarantwaye
Irangiye "Impuruza" irarangira
Nyumva niyumvira ko numvirana
Ndayicuranga ndayicurura
Kugeza aho ibicu n'igicaniro
Bincinye akara bincira amarenga
Ko urucanda rucogoye n'igicuku kicumye
Mba ntakicaye
Ubwo ncugusa umubyimba ncinya akadiho
Nterura agacuma
Niha agashinguracumu
Njya kuyacurika
Ibicuro bituma nicura
Kubon inshuti n'incuke barashiriye kw'icumu
Abacumuye ntibacirwe imanza
Abatumye bicika bakaba baticuza
Amahoro uharanira bayahungabanya
Ni urujijo ngo abajujubya babe ari bo bijujuta
Ndajajwa amarira abyigana ambyina mu maso
Nyibyiringiye arajojoba
Ijuru ryijimye mw'ijoro ry'ijigija

Ntirushira shenge nshengereye
Nari nashize nashegeshwe n'ishavu
None nashishe nsheshe ibyishimo
Nshongore washishikariye kuruhesha ishema
Uri ishingu ishimishije ishinjo
Reka tugushagare nturi igishagasha
Uri mu nkingi zirwubatse inkike
Inkindi ukinditse ntawe uyikerensa
Urwo utamirije ntirwagutamaje
Ntucike intege komeza intego
Ukomeze uzitere zibe igitego
Ugire ibintu ugire ubuntu
Abarahira bakwirahire
Mu mpeta uzambikwa impotore
Oya bambe ugira imbabazi
Urwo ukunda abawe si ruke mu nda
Reka tuguhunde impundu
Nyampinga ntawe ukurusha impuhwe
Urwakubyaye warukamiye imbyeyi
Uri imfura ntiwibagiwe imfubyi.
Karyamyenda insigamugani Karyamyenda gashima kishyuye Umunsi umwe Bakame yagiye mu ishyamba ihahurira n'inzovu. Inzovu irayibwira iti "Mva imbere wa busa we!" Bakame irayisubiza iti "Aho ntiwagize ngo ubugabo ni ubunini? Niba utabyemera ngwino dusiganwe, urebe ko ntakurusha imbaraga. Cyagwa se, kubera ko uzi ko udashobora guterura ibyo biguru byawe ngo dusiganwe, enda dushake umugozi dukururane turebe urusha undi ingufu". Inzovu iraseka iti "Nta soni kuvuga ibyo? Uko ungana uko tugakururana !" Bakame iti "Ubwo urabitinye; rero uratsinzwe." Inzovu iti "Mbega akagabo kirarira! Ceceka wa busa we!" Iti "Ngaho nikagende kazane umugozi; ariko kamenye ko nzagashikuza rimwe nkakamanika mu giti, ibisiga bikakarira yo!" Bakame iti "Ndumva gutukana byo warabyize! Ariko nidukururana nkakunesha uzangororera iki ?" Inzovu iti "Nzaguha inzoga mu kibindi, maze ugende uyisangire n'akagore kawe, kandi tuzuzura cyane." Bakame iti "Impaka zizakemurwa ejo rero".

Zimaze gutandukana, Bakame ihura nimfizi yimbogo irayibwira iti: amashyo mbogo. Imbogo irayisubiza iti: puuu! Sindamukanya n'utugabo tw'imbwa nkawe! Bakame iti: uranyikorereje, tugiye guhiganwa, turebe urusha undi ingufu. Ngiye kuzana umugozi wumurunga ukomeye, mfate umutwe umwe ufate undi, maze dukururane, turebe urusha undi ingufu. Imbogo iti: genda uzawuzane ejo, ningukurura nkakwiyegereza, nzakunyukanyuka nkugire ubushingwe. Nuko zombi zihana umukono ziragenda. Bakame iragenda ibwira umugore wayo iti: umva rero, wa mugore we, mbohera umugozi wimigwegwe ukomeye cyane, najye ndatyaza icyuma, uhanagure ninkangara, maze ejo nzakwereka aho tuzajya guhahira. Umugore ati: ko nduzi ugiye gutyaza icyuma, hari aho waba wabonye akaboga? Nuko umugore aboha umugozi muremure cyane, Bakame na yo ityaza icyuma cyayo. Bukeye bashyira nzira baragenda ninkangara ku mutwe. Bageze mu ishyamba, urukwavu ruragenda no kwa nzovu ruti: nazanye umugozi, none fata uyu mutwe ngiye nywuzingura numara guhera ndibuguhamagare, nkubwire witegure uhamye ibirindiro. Inzovu iremera.

Urukwavu ruragenda, rugeze hirya aho imbogo iri rurayibwira ruti: nguyu umugozi, nje nywukurura hasi, none fata uyu mutwe wumugozi; ndagiye, ningera ku wundi mutwe ndakubwira nti: ngaho, maze ushikame dukururane, turebe unesha undi. Imbogo na yo iremera. Urukwavu rumaze kuzirika umugozi ku nzovu no ku mbogo rujya hagati yabyo, rukoma akamo ruti: ngaho turabonanye. Shikama ukurure, utaza kumbeshyera ngo nagutunguye. Urukwavu rumaze kuvuga ibyo ruritaza rusanga umugore warwo aho yicaye ninkangara. Buri nyamaswa iribwira iti: ka kontazi ngakurure nikamara kunyegera nkamene umutwe.

Nuko zirakurura, zirakururaaaa..., ibyuya birazirenga! Inzovu imaze kunanirwa, icyuya cyayirenze iribaza iti: none koko ubunini bwaba atari bwo bugabo! Ko numva ka kabwa kanshegeshe? Ya mbogo na yo aho iri ibihembe isigaye ibikuba ku butaka, urufuro rwayirenze, na yo ikibaza iti: ka kagabo gatekeyemo amabuye? Naho bakame numugore we aho bicaye, bakaryana inzara bagira bati: koko ubunini si bwo bwenge! Agakwavu kabonye byahagira, amaso yabivuye imutwe, bigiye kunogoka, gatema umugozi. Uko byagakuruye, inzovu iragenda ikubita igitwe ku ibuye iraca; Imbogo na yo mu ruhande rwayo igiye kugwa irahenuka igwira ibihembe byayo, ibyikonyoreraho, birayica. Bakame na bakamekazi babibonye, bikoza hejuru, bibaka ya nkangara yabo, bagenda biruka begera intumbi z'ibyo bikoko. Nuko barabiketagura nta cya cyuma bitwaje. Barangije, inyama barayora bashyira mu nkangara, barikorera barataha. Bakame ikubita ikivugirizo iti: ntubona se ko ubugabo Atari ubunini! Bakamekazi iti: no gushaka neza bitera ishema.
Yabiguyemo urwuba Insigamugani Kwihwabana ibyishimo by'agakabyo.  Uyu mugani, bawuca iyo babonye abaziranye basizanira ikintu rukabura gica, bagakiranurwa n' ingobotsi itari nyirandakuzi, ni bwo bagira bati «Bizakizwa na Mbuga», cyangwa «Barakizwa na Mbuga!»

Wakomotse ku mugabo wo mu Bwanacyambwe (Kigali) witwaga Mbuga; ahayinga umwaka w'i 1500.

Ku ngoma ya Yuhi Gahima habayeho abagabo babiri bangana urunuka, bakaba abagaragu ba Mudende, watwariraga Gahima u Buhanga bwose n'ingabo zitwa Inzirabwoba; umugabo umwe yitwaga Senkalishya, undi akitwa Rutanga; urwango rwabo rugakomoka ku ngabano z'ibikingi bahawe na shebuja Mudende, bajya kumuburanira akababuza kuragira aho bapfa, ngo kugeza igihe azagira kubakiranurira.

Nuko biba aho bityo, haciyeho iminsi Mudende aranyagwa, u Buhanga n'Inzirabwoba bigabanwa n'uwitwa Ntabwoba. Amaze kugabana, arayobokwa ararabukirwa, ararundisha.

Haciyeho indi minsi, Senkalishya ajya kuregera Ntabwoba; ati «Mu dende agitwara namuregeye Rutanga ko andengera mu gikingi cyanjye nigabaniye, anyagwa ataradukiranura, none nagusabaga ko watuburanisha ukadukiranura. Ntabwoba amaze kubyumva aramubwira, ati:«Genda nzababuranisha numve nyir' igikingi uwo ari we. Rutanga abyumvise aratanguranwa, ajyana inka y' imbyeyi ayitura Ntabwoba. Aramubwira, ati : «Ibyo Senkalishya yakuregeye ni ibinyoma ati «Ahubwo ibyo akangisha ni uko yari umutoni wa Mudende, Ntabwoba abwira Rutanga, ati:«Genda ugumane ahantu hawe ntabwo nteze kuzababuranisha; ati «Niyongera kukundegera nzajya mwihorera».

Hashize iminsi, Senkalishya yongera kwibutsa Ntabwoba, ati «Ko nakuregeye Rutanga kuko andengera ukambwira ko uzatuburanisha ngategereza nkabura ishweshwe, none bizamera bite?» Ntabwoba arabyumva aramwihorera. Senkalishya abonye ko Ntabwoba amwirengagije kandi akubitiyeho no kumenya ko Rutanga yatambitse inti, ararakara, ati "Nzajya i Bwami.", Arahaguruka n' ibwami.

Agezeyo, abwira Gahima amagambo yo kwishingana. Gahima abaza Senkalishya, ati "Mbese uwo mugabo uvuga ko akurusha ubutoni kuri Ntabwaba akurusha n' amaboko mu muryango ?" Senkalishya, ati "Oya." Undi, ati:«Naneho rere uzamutere murwane, numunesha uzahatware, ndetse n'ibye yari asanganwe; kandi naza kukundegera nzamutsindisha».

Senkalishya amaze kubona iyo nkunga ataha yishimye. Ageze iwe i Buhanga akoranya abe n' amacuti n' abagaragu be, arabatekerereza ayo yavanye ibwami; ati «None nimuntize umurindi dutere Rutanga!» Ntibazuyaza bagera ingaho. Hagati aho Rutanga na we aba yabimenye n' abe n' abagaragu be.

Nuko Senkalishya n' ingabo ze batera Rutanga, induru barayidehera, urugamba ruranzikana, barahiriburana rubura gica, haba icyorezo impande zombi; rubanda rundi rutari mu bice byabo bagumya kubarebera. Ngo bakarwana ku manywa, bwira abasigaye bagataha; bwacya bakazinduka bemveka.; babigira batyo burijo, ukwezi baguhirika ntawe uratsinda undi.

Bimaze kurambirana, umugabo witwaga Mbuga w'umutware mu Bwanacyambwe, arikora ajya mu Bwanamukali agendereye Ntabwoba; ngo yari inshuti ye y'amagara. Atungutse i Buhanga ku musozi witwa Gakoma muri Komini Muyaga, ari wo Senkalishya na Rutanga bari batuyeho kandi bapfa imbibi. asanga barwana; intumbi n'inkomere ari zose impande zombi.

Abaza ab'aho, ati «Biriya bintu ni bwoko ki ?» Bati «Ni abantu barwanira ibikingi byabo». Ati «Ese batwarwa na nde ? Bati «Ni Ntabwoba».

Mbuga yumvise ko abo barwanyi ari ingabo z' inshuti ye, aribaza, ati « Ntabwoba uyu ugabanye vuba none igihugu cye kikaba cyicana, ibwami nibabimenya bizamukorera ishyano!

Ntiyazuyaza abwira ingabo ze, ati : «Nimubiraremo mubarwanye impande zombi». Ingabo za Mbuga zihera ko ziroha mu ngamba; zirasa impande zombi zitera amacumu. Ingamba zireguka zirahunga. Bamaze gutandukana, Mbuga ajya kwa Ntabwoba aramutonganya cyane. Bahamagaza Senkalishya na Rutanga; Mbuga ati «Ngaho baburanishe twumve urubanza rwabo». Baraburana, Senkalishya atsinda Rutanga uruhenu.

Nuko abo bagabo bombi bari bashyamiranye bakizwa na Mbuga batyo, watumye baburana amaze gukiranura urugamba rw' ingabo zabo rwari rwarabuze gica. Ni yo mpamvu, iyo abantu banganye urunuka, cyangwa se bagiye impaka z'urudaca, abandi bavuga ngo: «Ibyabo nimubyihorerere bizakizwa na Mbuga» cyangwa ngo urubanza rwabo rurakizwa na Mbuga.

Gukizwa na Mbuga si ukurwana ngo abantu barinde gukiranurwa n'uko umwe akubise undi hasi ku mbuga akamunegekaza uko bamwe babikeka;

" Gukizwa na Mbuga = Gukiranurwa n'ingobotsi abarahuranamuriro begutse."
Ibisakuzo  Abakuru Habayeho umugabo akitwa Ngunda.
Uwo mugabo yari icyago, yari ishyano, yari igisahiranda;
uko yaryaga ni nako yahingaga.
Yahingaga Rubona yose agakubitaho na Musasu.

Iyo niyo yari isambu ye, ndetse ngo imisozi y' i Rwanda ni amabimba Ngunda yashingaga.

Uwo mugabo yari afite n'imirima ku Nyundo ya Bugoyi.

Arakunyarukira ashaka umugore, akaba umukobwa wa Gacumu.
Arongera ashaka undi, akaba umukobwa wa Mirenge ku Ntenyo.
Ashakiraho n'abandi bane, bose bashyika batandatu.

Ukuntu yaryaga, nta mugore umwe wajyaga kumubumba.

Umunsi umwe Ngunda arakugendera no ku Ntenyo, abwira kwa sebukwe ati «Munkwikirire amasuka mirongo itanu njye kubaba umubyizi.»

Kwa sebukwe bakaba abakungu, amasuka barayakwikira, barayamuha, ajya guhinga.

Atangirira mu Rugondo, ahinga Ntenyo yose, abirinduka mu Kinyoro kwa Byakuzacumu.

Ngunda agakubita isuka hasi kabiri, ubwa gatatu akazamura agafuni.

Ngunda amara atyo amasuka yose ntiyasigaza n'imwe, abona guhingura, nuko wa murima Ngunda ahinze, Mirenge awoherezamo abatezi.

Abatezi bakorera kubura hasi kubura hejuru, barihata cyane ariko ubuhinge burabananira.

Mirenge abibonye ati «uyu muntu waduhingiye atya, natwe tumuhembe.»

Babaga ingumba kabombo, bashesha amafu, bavomesha amazi yo kuvuga imitsima, benga n'amayoga menshi ndetse n'abaturanyi bazana amazimano.

Inyama zimaze gushya n'imitsima imaze kuvugwa bazana ibidasesa badendezaho inyama; bazana n'imbehe nyinshi zuzuye umufa; bakwiza ibibindi by'inzoga mu nzu yose, amarobe y'imitsima bayuzuza ibyibo n'amakangara.

Byose bamaze kubitunganya, bahamagara umukwe wabo ngo naze afungure Maze bamuha amazi arakaraba, bamubisa mu nzu ararya. Muramu we abarira ko amaze kurya, amushyira amzi yo gukaraba.
Ngunda amubonye aramubwira ati «jyeho nduzi ko iyi nka nyitonoye, abahungu bayiriye bariye inka iryoshye!»

Kwa Mirenge bumvise iryo jambo barumirwa.

Mirenge abwira umugore we ati «dore umukwe wacu ntaho atereye kandi yadukoreye.

None tabaranya uzane akari gasigaye mumwongere n'izindi nzoga. Jye icyampa ngo yijute irya none.»

Nuko Ngunda bamushyira ukuguru kwari gusigaye bamuzanira n'inzoga.

Koko rero ni ho yari akigera mu mahina yo kurya, agakaraga irobe ry'umutsima akariyongobeza, imikarago y'umutsima ikabisikana n'intongo y'inyama n'umufa.

Byose akabivundiranya akaroha mu nda.

Ngunda akagira umuheha witwa Ruvunabataka; yaba awukubise mu kibindi cy'inzoga, akagisoma umusa umwe akaba arakonoje.

Nuko amaze kurya arasohoka; asohoka yimyoza ngo ntacyo ariye.

Nyamara ubwo yari amaze ingumba yose wenyine kandi bamuhaye n'ibibindi by'inzoga na byo biguze inka.

Byose arabitsemba, agenda abibogekeye mu ibondo rimwe.

Nuko kwa sebukwe baramuherekeza arataha.

Basigara batangarira inda nini ya Ngunda.

Ngunda aba aho, aba iciro ry'imigani.

Rimwe amaze guhaga ariyumvira ati «.harya ngo mu Rwanda nta muntu wahwanya na njye kurya ? Emwe ni koko.

Dore na we ibi biryo byose maze mu mwanya muto.

Nyamara byatetswe mu minsi itandatu. Ariko ga rubanda, no kundenganya barandenganya! Ndya rimwe gusa mu cyumweru.
Ariko bo bakarya kenshi buri munsi. Kandi nta muntu n'umwe twahiga mu guhinga cyangwa kubasha indi mirimo. Yego... ndarya ariko uko ndya ni ko nkora.

Ubwo sindi igisambo uko bamvuga.

Ahubwo ndi umugabo, igihangange ndetse... Kandi ga ye umenya Ruganzu yahingishije.

Ese icyatumye atandarika ni iki? Henga muhime njye kumuvumba.»

(Kwa Ruganzu)

Ngunda: «Gahorane amashyo n'ingoma Nyagasani ! Umva ikinzanye, Nyagasani. Nje kubaramutsa no kubafunguza. Numvise yuko ngo mwahingishije, nyoberwa icyababujije kundarika kandi nzi ko nta muntu n'umwe wandusha guhinga. Ibyo Nyagasani ntacyo bitwaye, mupfe kumvumbya gusa»

Ruganzu: «Koko na njye sinzi uko byandenzeho. Ndakuzi kuri ubu uba wahamaze wafatiriye n' ahandi. Ariko se nari kubona inzoga ziguhagije n'inda yawe niyiziye? Ndetse n'ubu ubanza ntari bubone izo nkuvumbyaho ngo mbone n'izihaza abahinzi banjye.»

Ngunda: «Na njye sinaguhemukira. Reka kumvumbya, pfa kunsogongeza gusa nigendere, Nzaba nza kuvumba ikindi gihe cyangwa se uzanyitumirira.»

Ruganzu: «Ngunda se, ningusogongeza, ko nzi isogongera ryawe, ntuzinogozamo abahinzi banjye bagaheba ? Ngaho nibajye Ngaho nibajye kukwereka, ariko uramenye!»

Ngunda: «Ndasogongera gusa mba nkuroga ! Ndetse mfite urugendo, iyo mungirira vuba nkareba uko natwaza iri zuba.»

Ruganzu: «Umunyanzoga ntumuzi ? Genda bagusogongeze. Ngiye kureba abahinzi.»

Ngunda: «Yewe sha ! Shobuja arambwiye ngo nsogongeza ku nzoga.

Umunyanzoga: «Nabumvaga. Ariko se ntuntamaze! Dore usheshe akanguhe. Dore inzoga ngiziriya. Singombye kukugenda mu nyuma, ndi muri rwinshi. Enda umuheha.»

Ngunda: «Oya wihorere, nifitiye uwanjye Ruvunabataka. Nawukuye mu ishyamba, nkawugendana mu ruhago kuko ntamenya gusomesha iyindi miheha.»

Umunyanzoga: «Ni uko rero genda. Uri umuntu mukuru wibwire» (Ngunda agarutse)
«Mbe:Ngunda ko wijuse cyane ubigenjeje ute?»

Ngunda: «Navuye imuhira abagore banjye bamaze kungaburira. Kandi no gusogongera ko ndasogongeye; ahubwo genda urebe.

Umunyanzoga: «Yewe, ndumva ibikoba binkuka, ngiye kureba.

Ngunda (wenyine): «Abanyanzoga baba abapfu!
Ubundi yari asanzwe ayobewe imisogongerere yanjye?
Yabaga yazaga ahubwo tukajyana.
Nsibye guhembuka, ariko rero byibura nishe akanyota.
Ubwo Ruganzu yarebye, yemera ko njya gusogongera azirikana ko nta nzoga nyinshi afite? Umva ko ndi umunyanda nini.
Umunyanda nini ntiyanga kugawa.
Kandi simpemutse,
Sinakoze ukundi atambwiye.
Yambwiye ngo nsogongere.
Na njye nasogongeye, sinyoye.
Ubundi bwo buriya buyoga bubiri nibwo yari ateze abahinzi?
Henga ndetse nigendere.
Sinashobora kumva imivumo y'abanyanzoga!
Twahubirana yanyica.
Kandi ga koko ndahemutse!
Nguriya arahindukiye.
Mbega umujinya afite!
Emwe ndahemutse!
Emwe si uruda rwanjye rwananiranye!»

Umunyanzoga (wenyine): «Icyago yagiye.
Aramaze na njye sinashakaga kurebana na we.
Bahungu se mbigenze nte?
Ruganzu ndamubwiraiki?
Abahinzi nibahingura ndabakwiza he?
Ndamenya nihisha he?
Ararinkoreye Ngunda!
Ndahebye, ntawizigira rubanda.
Ruganzu ntagira umwaga, ariko rero ntabura kumbwira nabi, birakwiye kandi.
Nimbona ko arakaye, ndapfa kumusaba imbabazi, ahubwo izo nzoga nzazisubizeho ubwanjye. Mana y'i Rwanda, urampe gukira irya none! Ruganzu: «Mbe Ngunda, iyo nda yawe ko yafoye cyane aho ni amahoro ?
Ngunda: «Nyagasani ndasogongeye gusa. None se nari kugira ukundi mutantegetse? Ndetse ndabasezeraho kuko mfite ubwira, nasize umugore wanjye aniha, ndagira ngo njye kureba ko yaba yaruhutse!»

Ruganzu: «Ni uko, genda amahoro. Ariko uramenye...»

Ngunda (ageze hirya): «Nyagasani, ab'imuhira nibamvugira nabi, murangirire imbabazi. Muzirikane ko inda yanjye yantannye! Nasogongeye gusa ariko ahari nakengesheje. Nibibababaza ahubwo nzariha.»

Ruganzu: «Genda rwiza, icyo ushaka kuvuga ndacyumva. Abahinzi banjye urabakoze. Ninsanga wazimaze, umenye ko uzariha nka zo kabiri, kandi ntuzasubire kungarukira mu rugo ukundi, kereka ku munsi nagutumiye kumpa umubyizi, ukaba igihano cyawe.../..

«Inda nini icura uwayihaye.»

«Uburana urubanza rw'inda ntatsindwa.»

Ngunda ageze imuhira, asanga umugore, umukobwa wa Gacumu, yabyaye.

Nuko Ngunda atera kwa Gacumu kwaka ibihembo. Aragenda abwira Gacumu ati «umukobwa wawe yarabyaye, nimumuhembe.»

Maze yungamo ati «ndabona yagirwa na biriya bigega byombi.»
Ibyo bigega bikaba binini cyane.
Barabimuha, bagira ngo ntari bubashe kubitwara.

Agira kimwe aracyikorera, ikindi aragihagatira.
Icyo ahagatiye abaye agikiranuka mu irembo, atangira kugihekenya.
Agifatana Umukunguli,
Agihekenya Ngoma yose,
Agihekenya impinga ya Nyarubaka,
Akizana mu Gitare,
Agifatana Murambi agihekenya,
Agisingirana i Kangoma yo kwa Mpamarugamba,
Agikubitana mu Gakoni kwa Nshozamihigo agihekenya,
Aza Nyamagana yose agihekenya,
Aterera impinga ya Muyange,
Ageze ku Kinyogoto udukenyeri aratujugunya.Ngunda yadukira ikigega yari yikoreye, aramunga.
Icyongicyo akirya umwanya muto, kuko imisaya. yari imaze kumenyera.
Maze agikura ku mutwe, agitwara mu ntoki.
Agitangirira mu Bihana kwa Mugunguje,
Akinyurana mu Ngorongali agihekenya,
Akirengama Sazange,
Asingira Kinkanga,
Buhimba ayisiga mu kuboko kw'ibumoso,
Igihe ageze mu Gikirambwa kwa Nyiracunda, ajugunya ubujunde bw'udukenyeli munsi y'inzira! Ariko inyota ntiyareka agera iwe.
Umusozi arawucuba, asanga umushumba adahirira inka ze, amusaba amazi yo kunywa. Umushumba ayamuha mu gicuba cyuzuye. Ngunda ayabunda intama imwe, yongeza andi, na yo amubera iyanga, ntiyashira inyota.

Nuko wa mushumba aramubwira ati «nazanywe no gushokera inka zanjye, sinazanywe no kukuhira.»

Wa mushumba acaho, ajya gushoza inka ze hirya. Nuko Ngunda igikenya yicara ku kibumbiro, arakinywa, aragikamya. Ajya mu kindi kibumbiro, na cyo aragikonoza; arigata ibyondo byo mu isoko.

Ngunda amaze kunywa amazi yose yo mu bibumbiro no mu iriba, ajya mu ibuga araryama, agarika umwogo w'inda. Umushumba amanukana inka ze, aroye mu kibumbiro, asanga humye kera. Nuko inka ze zirarumanga.

Wa mushumba akebuka Ngunda haruguru ye, aravuga ati «dore ruriya rudigi henga nze turugabane!»

Arakunyarukira amukoza agacumu mu ibondo, bya bizi yanyoye na bya bishaka yatemaguye birahomboka, byose biva mu nda ya Ngunda, bimanuka ku musozi, biwucamo ibikuku. Nuko icyo gihangange gipfa cyishwe n'inda nini.

Kuri ubu Ngunda aba afite abantu benshi bamukomokaho. Ariko yamaze gupfa, abagore be bajya gushaka amazu, bajyana n' abana babo.

Abo bana bari abaryi nka se, babura ibibatunga, bapfa uruhondobero bishwe n'inzara.

«Inda nini yishe nyirayo.»
Inkerarugamba y'umuhungu  Ibyivugo Ndi iseri ry'igitoki niba ndi imbwa ndamaze!
Ngunda  Imigani Habayeho umugabo akitwa Ngunda. Uwo mugabo yari icyago, yari ishyano, yari igisahiranda; uko yaryaga ni nako yahingaga. Yahingaga Rubona yose agakubitaho na Musasu. Iyo ni yo yari isambu ye. Ndetse ngo imisozi y'i Rwanda ni amabimba Ngunda yashingaga.
Uwo mugabo yari afite n'imirima ku Nyundo ya Bugoyi. Arakunyarukira ashaka umugore, akaba, umukobwa wa Gacumu. Arongera ashaka undi, akaba umukobwa wa Mirenge ku Ntenyo. Ashakiraho n'abandi bane, bose bashyika batandatu.
Ukuntu yaryaga, nta mugore umwe wajyaga kumubumba. Umunsi umwe Ngunda aribwira, ati, "ngiye kwa databukwe kumuha umubyizi." Ngunda arakugendera no ku Ntenyo, abwira kwa sebukwe ati, "munkwikirire amasuka mirongo itanu njye kubaha umubyizi."
Kwa sebukwe bakaba abakungu, amasuka barayakwikira, barayamuha, ajya guhinga. Atangirira mu Rugondo, ahinga Ntenyo yose, abirinduka. mu Kinyoro kwa Byakuzacumu. Ngunda agakubita isuka hasi kabiri, ubwa gatatu, akazamura agafuni.
Ngunda amara atyo amasuka yose, ntiyasiga n'imwe, abona guhingura. Nuko wa murima Ngunda ahinze, Mirenge awoherezamo abatezi. Abatezi bakorera kubura hasi no kubura hejuru, barihata cyane ariko ubuhinge burabananira.
Mirenge abibonye ati, "uyu muntu waduhingiye atya, na twe tumuhembe." Babaga Ingumba kabombo, bashesha amafu, bavomesha amazi yo kuvuga imitsima, benga n' amayoga menshi ndetse n' abaturanyi bazana amazimano.
Inyama zimaze gushya n'imitsima imaze kuvugwa bazana ibidasesa badendezaho inyama, bazana n'imbehe nyinshi zuzuye umufa, bakwiza ibibindi by'inzoga mu nzu yose, amarobe y'imitsima bayuzuza ibyibo n'amakangara.

Byose bamaze kubitunganya, bahamagara umukwe wabo ngo naze afungure. Maze bamuha amazi arakaraba, bamubisa mu nzu ararya. Muramu we abarira ko amaze kurya, amushyira amazi yo gukaraba. Ngunda amubonye aramubwira ati, "jye nduzi ko iyi nka nyitonoye, abahungu bayiriye bariye inka iryoshye!"
Kwa Mirenge bumvise iryo jambo barumirwa. Mirenge abwira umugore we ati, "dore umukwe wacu ntaho atereye kandi yadukoreye. None tabaranya uzane akari gasigaye mumwongere n'izindi nzoga. Jye icyampa ngo yijute irya none."
Nuko Ngunda bamushyira ukuguru kwari gusigaye bamuzanira n'inzoga. Koko rero ni ho yari akigera mu mahina yo kurya, agakaraga irobe ry'umutsima akariyongobeza. Imikarago y'umutsima ikabisikana n'intongo z'inyama n'umufa. Byose akabivundiranya akaroha mu nda.
Ngunda akagira umuheha witwa Ruvunabataka; yaba awukubise mu kibindi cy'inzoga, akagisoma umusa umwe akaba arakonoje. Nuko amaze kurya arasohoka; asohoka yimyoza ngo ntacyo ariye. Nyamara ubwo yari amaze ingumba yose wenyine kandi bamuhaye n'ibibindi by'inzoga na byo biguze inka.
Byose arabitsemba, agenda abibogekeye mu ibondo rimwe. Nuko kwa sebukwe baramuherekeza arataha. Basigara batangarira inda nini ya Ngunda.

Ngunda aba aho, aba iciro ry'imigani. Rimwe amaze guhaga ariyumvira ati, "harya ngo mu Rwanda nta muntu wahwanya na njye kurya? Emwe ni koko. Dore na we ibi biryo byose maze mu mwanya muto. Nyamara byatetswe mu minsi itandatu. Ariko ga rubanda, no kundenganya barandenganya! Ndya rimwe gusa mu cyumweru.
Ariko bo bakarya kenshi buri munsi. Kandi nta muntu n'umwe twahiga mu guhinga cyangwa kubasha indi mirimo. Yego... ndarya ariko uko ndya ni ko nkora. Ubwo sindi igisambo uko bamvuga. Ahubwo ndi umugabo, igihangange ndetse... Kandi ga ye umenya Ruganzu yahingishije. Ese icyatumye atandarika ni iki? Henga muhime njye kumuvumba."

Ngunda: Gahorane amashyo n'ingoma Nyagasani! Umva ikinzanye, Nyagasani. Nje kubaramutsa no kubafunguza. Numvise yuko ngo mwahingishije, nyoberwa icyababujije kundarika kandi nzi ko nta muntu n'umwe wandusha guhinga. Ibyo Nyagasani ntacyo bitwaye, mupfe kumvumbya gusa.

Ruganzu: Koko na njye sinzi uko byandenzeho. Ndakuzi kuri ubu uba wahamaze wafatiriye n'ahandi. Ariko se nari kubona inzoga ziguhagije n'inda yawe niyiziye? Ndetse n'ubu ubanza ntari bubone izo nkuvumbyaho ngo mbone n'izihaza abahinzi banjye.

Ngunda: Na njye sinaguhemukira. Reka kumvumbya, pfa kunsogongeza gusa nigendere. Nzaba nza kuvumba ikindi gihe cyangwa se uzanyitumirira.

Ruganzu: Ngunda se, ningusogongeza, ko nzi isogongera ryawe, ntuzinogozamo abahinzi banjye bagaheba? Ngaho nibajye kukwereka, ariko uramenye!

Ngunda: Ndasogongera gusa mba nkuroga! Ndetse mfite urugendo, iyo mungirira vuba nkareba uko natwaza iri zuba.

Ruganzu: Umunyanzoga ntumuzi? Genda bagusogongeze. Ngiye kureba abahinzi.

Ngunda: Yewe sha! Shobuja arambwiye ngo nsogongeza ku nzoga.

Umunyanzoga: Nabumvaga. Ariko se ntuntamaze! Dore usheshe akanguhe. Dore inzoga ngiziriya. Singombye kukugenda mu nyuma, ndi muri rwinshi. Enda umuheha.

Ngunda: Oya wihorere, nifitiye uwanjye Ruvunabataka. Nawukuye mu ishyamba, nkawugendana mu ruhago kuko ntamenya gusomesha iyindi miheha.

Umunyanzoga: Ni uko rero genda. Uri umuntu mukuru wibwire. Mbe:Ngunda ko wijuse cyane ubigenjeje ute?

Ngunda: Navuye imuhira abagore banjye bamaze kungaburira. Kandi no gusogongera ko ndasogongeye; ahubwo genda urebe.

Umunyanzoga: Yewe, ndumva ibikoba binkuka, ngiye kureba.

Ngunda (wenyine): Abanyanzoga baba abapfu ! Ubundi yari asanzwe ayobewe imisogongerere yanjye? Yabaga yazaga ahubwo tukajyana. Nsibye guhembuka, ariko rero byibura nishe akanyota.

Ubwo Ruganzu yarebye, yemera ko njya gusogongera azirikana ko nta nzoga nyinshi afite? Umva ko ndi umunyanda nini. Umunyanda nini ntiyanga kugawa. Kandi simpemutse, sinakoze ukundi atambwiye.
Yambwiye ngo nsogongere. Na njye nasogongeye, sinyoye. Ubundi bwo buriya buyoga bubiri nibwo yari ateze abahinzi? Henga ndetse nigendere. Sinashobora kumva imivumo y'abanyanzoga!
Twahubirana yanyica. Kandi ga koko ndahemutse! Nguriya arahindukiye. Mbega umujinya afite! Emwe ndahemutse! Emwe si uruda rwanjye rwananiranye!?

Umunyanzoga (wenyine): Icyago yagiye. Aramaze na njye sinashakaga kurebana na we. Bahungu se mbigenze nte? Ruganzu ndamubwira iki? Abahinzi nibahingura ndabakwiza he? Ndamenya nihisha he?
Ararinkoreye Ngunda! Ndahebye, ntawizigira rubanda... Ruganzu ntagira umwaga, ariko rero ntabura kumbwira nabi, birakwiye kandi. Nimbona ko arakaye, ndapfa kumusaba imbabazi, ahubwo izo nzoga nzazisubizeho ubwanjye.
Mana y'i Rwanda, urampe gukira irya none!

Ruganzu: Mbe Ngunda, iyo nda yawe ko yafoye cyane aho ni amahoro? 

Ngunda : Nyagasani ndasogongeye gusa. None se nari kugira ukundi mutantegetse? Ndetse ndabasezeraho kuko mfite ubwira, nasize umugore wanjye aniha. Ndagira ngo njye kureba ko yaba yaruhutse!

Ruganzu: Ni uko, genda amahoro. Ariko uramenye... 

Ngunda (ageze hilya): Nyagasani, ab'imuhira nibamvugira nabi, murangirire irnbabazi. Muzirikane ko inda yanjye yantannye! Nasogongeye gusa ariko ahari nakengesheje. Nibibababaza ahubwo nzariha.

Ruganzu: Genda rwiza, icyo ushaka kuvuga ndacyumva. Abahinzi banjye urabakoze. Ninsanga wazimaze, umenye ko uzariha nka zo kabiri, kandi ntuzasubire kungarukira mu rugo ukundi, kereka ku munsi nagutumiye kumpa umubyizi, ukaba igihano cyawe.

"Inda nini icura uwayihaye."
"Uburana urubanza rw'inda ntatsindwa."

Ngunda ageze imuhira, asanga umugore, umukobwa wa Gacumu, yabyaye. Nuko Ngunda atera kwa Gacumu kwaka ibihembo. Aragenda abwira Gacumu ati, " umukobwa wawe yarabyaye, nimumuhembe." Maze yungamo ati, "ndabona yagirwa na biriya bigega byombi."
Ibyo bigega bikaba binini cyane. Barabimuha, bagira ngo ntari bubashe kubitwara. Agira kimwe aracyikorera, ikindi aragihagatira. Icyo ahagatiye abaye agikiranuka mu irembo, atangira kugihekenya.
Agifatana Umukunguli, agihekenya Ngoma yose, agihekenya impinga ya Nyarubaka, akizana mu Gitare, agifatana Murambi agihekenya, agisingirana i Kangoma yo kwa Mpamarugamba, agikubitana mu Gakoni kwa Nshozamihigo agihekenya, aza Nyamagana yose agihekenya, aterera impinga ya Muyange, ageze ku Kinyogoto udukenyeri aratujugunya.
Ngunda yadukira ikigega yari yikoreye, aramunga. Icyongicyo akirya umwanya muto, kuko imisaya. yari imaze kumenyera. Maze agikura. ku mutwe, agitwara mu ntoki. Agitangirira mu Bihana kwa Mugunguje, akinyurana mu Ngorongali agihekenya, akirengama Sazange, asingira Kinkanga, Buhimba ayisiga mu kuboko kw'ibumoso, igihe ageze mu Gikirambwa kwa Nyiracunda, ajugunya ubujunde bw'udukenyeli munsi y'inzira!
Ariko inyota ntiyareka agera iwe. Umusozi arawucuba, asanga umushumba adahirira inka ze, amusaba amazi yo kunywa. Umushumba ayamuha mu gicuba cyuzuye. Ngunda ayabunda intama imwe, yongeza andi, na yo amubera iyanga, ntiyashira inyota. Nuko wa mushumba aramubwira ati, "nazanywe no gushokera inka zanjye, sinazanywe no kukuhira.
"Wa mushumba acaho, ajya gushoza inka ze hirya. Nuko Ngunda igikenya yicara ku kibumbiro, arakinywa, aragikamya. Ajya mu kindi kibumbiro, na cyo aragikonoza; arigata ibyondo byo mu isoko.
Ngunda amaze kunywa amazi yose yo mu bibumbiro no mu iriba, ajya mu ibuga araryama, agarika umwogo w'inda. Umushumba amanukana inka ze, aroye mu kibumbiro, asanga humye kera. Nuko inka ze zirarumanga.
Wa mushumba akebuka Ngunda haruguru ye, aravuga ati, "dore ruriya rudigi henga nze turugabane! "Arakunyarukira amukoza agacumu mu ibondo, bya bizi yanyoye na bya bishaka yatemaguye birahomboka, byose biva mu nda ya Ngunda, bimanuka ku musozi, biwucamo ibikuku. Nuko icyo gihangange gipfa cyishwe n'inda nini.

Kuri ubu Ngunda aba afite abantu benshi bamukomokaho. Ariko yamaze gupfa, abagore be bajya gushaka amazu, bajyana n'abana babo. Abo bana bari abaryi nka se, babura ibibatunga, bapfa uruhondobero bishwe n'inzara.

"Inda nini yishe nyirayo."
Uburage  Imivugo Inzozi ziranga zikanzonga
Zanibyayemo inzigo ndende
Zikaba zimbuza no kugoheka.
Nabuze umuhannyi wahanura
Akandangira uko nzitsirika
Cyangwa ukuntu nazitsinda
Dore ko zanga zikaba imvaho.
Inzira y'ishoka ibaye inzitane!

Izahoze zotana zidakomanya
Ubu zatewemo n'amatage
Zirata izindi kuri gahunda
Zikazitera gutatana
Zikazitesha inzira y'ishoka
Izirusha izindi kugira umwaga
Ziraziheza kuri gakondo
Zizikumirira ku gahinga
Zikazitoza guhera ishyanga
Ngo amariba yazo ntazihaza
Kandi yuzuye akanasesa!
Ngo aho kuzireka nazo zishoke
Zinayasangire uko bikwiye
Zahabambye ngo ntibishoboka
Nibiba ngombwa zirayasenya!
Zirata ibicaniro biracika
No ku gicumbi ziraca ibintu.
Zirakubangana zica hirya
Zicura impuha zirimo impuruza
Zijya umugambi wo guca ibintu
Ngo aho bukera ni ugutsemba.
Izidakurikiye uwo mugambi,
Zo ziraterwa kwa kajwiga
Zikanacumitwa amacumu atyaye
Zanatanzwe ngo nizibambwe
Niba zitengushye iyo gahunda.
Nyamara kandi jye nkabikenga
Igihe zikuwemo Nyirimanzi
Ahabwa uburozi aho kumukeza
Akanagwa ishyanga inyuma y'ishyamba
Ibijya gucika bica amarenga!
Inzozi narose ziragatsindwa!


Inzozi narose ziramhanda
Kuzirotora bikantonda
Nkunva navuza iya Bahanda.
Ndasaba cyane ngo bibe impuha
Ariko bikanga bikaba imvaho.
Ndabona akaga karuta akandi
Imisozi imhunga n'abayituye
Imhumu zanga zikaba nyinshi.
Ibyari imhundu bikaba induru
Icyo mfashe cyose kikaba iyanga
Mbura aho nâga nkamanjirwa
Nkanga nkabona isi iramhunga.
Ndarora hirya nkarora hino
Nkabura n'umwe wantabara.
Amaganya asumbye ijabo n'ijambo!


Ndabura ibyange nkabura ibyambo
Ihanga nsanze ngirango ntuze
Kuko ndikekaho kuba ihirwe
Abishi bange nkahabasanga
Ubwo bidatinze bakansonga.
Inzozi narose zo ntizisanzwe!

Ndabona umuliro waka hose
Imhande zose ari mu nyenga
Naho ubuturo ari umuyonga.
Ndabona batwika amazu y'abantu
Niy'Imana ntibayitinya
Bayihinduye iya shitani.
Ndabona amaraso atemba cyane
Asa n'umugezi uhurura cyane
Ngaca i kibungo ngo ntayareba
Aho ngeze hose nkayahasanga.
Ndabona umwijima ucura inkombe
Nawo umupanga wo ucura inkumbi
N'imiborogo izana inkubara
Inkuru mbi ikwira kw'isi hose.
Ndabona abange batatana
Babatarambanya nk'inyamaswa
Bata ibibondo babibacuza.
Ndabona inkongoro zo na kagoma,
Imhehe zose zo na bihehe
Bihekurana ibyishimo
Bikora umwuga wo gukubura
Intumbi nyinshi ziri ku misozi.
Ndabona inkota imwe y'ikigembe
Imena amaraso yiyongeranya
Maze amasasu nayo agasonga.
Amagerenade yo na rokete
Uwo bayateye ngo aba ari boss
Kuko bihuta guhutaza
Ntabatere rwaserera
Ntabatakire abatesha igihe.
Ya mafuni ntagihinga
Imilima cyangwe se n'ibisambu
Asigaye ahinga imitwe y'abantu.
Ndabona ubuhiri bunembera
Ababukoresha batembera
Bivuga ibigwi bidegembya
Baseka cyane banaririmba
Ko nta mpongano y'umwanzi!
Umwanzi ninde se mumbwire?
N'uyu wicwa atitabara?
Cyangwa uwica abatamurwanya?
Imitwe iracibwa baca amarenga
Bacacana baca i kibungo
Ngo ubitinya cyangwa ubyanze
Ni ikigwali ntazi umurimo.
Bagaca hirya bagaca hino
Bakamucira kuba igicibwa
Byanarimba bakamucuza
Byanacambwa nawe ubwe akicwa
Abiwe bose bakabatsemba
Ngo babahora ko ari ibyitso.
Imitwe iracibwa ntakimwaro
Maze abahanga mu byo kuvura
Bakigisha uburyo bwo kwica,
Ngo nibidakunda guhamya ikico
Uboneza neza Nyiramivumbi
N'udapfuye azaba ikimara.
Amaguru agenda barayacoca
Asumba ayandi akaringanizwa
Bayaca mw'ibice ngo aringanire
N'aya rubanda rugufi rwose,
Ngo kuba muremure ni icyaha.
Naho amazuru asumba ayandi
Ngo kuba asongoye birasebetse
N'umuti wayo n'ukuwo kuyaca.
Impinja zose barazisekura,
Nk'ubufu cyangwa se nk'ubunyobwa
Iyo zidahonzwe se no kumabuye
Cyangwa zihabwe abazibyaye
Ngo bazîhondere babareba
Ibyo nibabyanga nabo bahondwe.
Ku ma sitade ho birarenze!
Ibyari futu ubu n'ibindi
Umutwe w'umutoza niwo mupira
Maze abo basangiye iso n'isura
Nibo bategekwa kuwukiniraho.
Ibyo kuviyora byo ni nka yambu
Cyane cyane abafite impanvu
Umugera ubagejeje ahagera umwanzi.
Hanateye ubu n'umudeli
Uwo baviyoye bamuhaze
Ntibanareba uburyo yashegeshwe
Cyangwa ubusembwa bamusigiye.
145. Aho kumusonga ngo anaruhuke
Bafata acide bakamushora
Inkota munda ikahaca inkora
Inkongi y'amaraso ntibakange.
Ibisuti munda ntibihatangwa
Bimwe bihinguka mu gatuza
Bakamutwara nk'iyumuhigo.
Ngo kwica benshi si ugucumura
Iyo byatanzwe muri gahunda
Byateguwe n'imbaga nyinshi
Maze na radio ikabishima.
Ngo ubica hirya bamuce i Rwanda
Iyo mbaga ntawuzayifunga
No mu rubanza ntizatsindwa
Kuko amahanga azahabamba.
Ni biba no kwicwa ntitinyukwa,
Kubera ubwinshi bw'ababishinjwa
Ngo babishatse banasubira
Nk'aho ubwinshi busiba icyaha
Cyangwa yenda bo bava amazi.
Ese ejo none byaba imvaho?
Ko mbona byaba bifite imvano?
Nti byaba akumiro nk'amavunja?
Inka ya Nkoronko gira inkomoko!
Dushire se imhumu n'imhungenge Ngo ubutabera twabubonye?

Uruzacirirwa mu gacaca
Sinzi niba ruzashoboka
Kuko rucibwa bacishiriza
Banaca hirya y'ukuri nyako
Ngo ejo rutenderi itabacika
Ibyo kwiyunga bikabagora
Uwaruciye niwe rureba
Abakamushinje barabiceceka
Nawe uwarusimbutse wariraye
Ahitamo kuruca akicecekera,
Akarumira bunguri atanakanje
Ngo bitamucikana ari incike
Dore ko benshi bahaguye
Cyangwa basigaye ari inkeho.
Ishyano riguye ntirihanurwa,
N'abazavuka bakaribwirwa
Ntibazaryumva nk'uwariraye.
Iherezo ry'ibi jye sindizi,
Dore ko byanga bikaba ibindi
Kandi iminsi ari imitindi.
Izi nzozi ndose ziragatsindwa
Simbifurije kuzirota
Nange ubwange ziranzonga
Ntimuzirote nizice hirya
Ingoma bihumbi mutazirota
AHUBWO MWESE MUROTE IMANA
Ruhato n'agasamuzuri Umugani muremure Bawuca babonye umuntu ugira amerwe yinyama Habayeho umugabo Ruhato akaba n'umuhigi.
Umunsi umwe ajya guhiga , avumbura agasimba yirirwa akirukaho agera imunsi atarakica.
Amaze kunanirwa abaza ako gasimba ati «Wa gasimba we uri iki?»
Karamusubiza kati «ndi agasamuzuri ka muzunzuri,gasura ntikanutse, Kakicwa ntikaribwe, karibwa ntikanebwe.»

Umugabo ati «Ruhatonkwice!»

Agasimba karahagarara aracica agiye kukikorera karamunanira.

Umugabo arongera ati «Ruhato nkwikorere!»
agasimba karareka arakikorera akajyana i muhira.

Akagejeje mu rugo agize ngo aratura ka kanyagwa kanga kumuva ku mutwe.

Arongera ati «Mbe wa gasimba we uri agaki rwose?»
Agasimba kamusubiza nka mbere kati «ndi agasamuzuri ka muzunzuri, gasura ntikanutse, kakwicwa ntikaribwe, karibwa ntikanebwe.»
Umugabo ati «Ruhato nguture!»

Agasimba karemera aragatura.

Umugabo nawe atyaza imbugita ayitikuye ku gasimba yanga guhita .

Ruhato ati «wa gasimba we uri iki?» Kamusubiza nka mbere .

umugabo ati « reka nkubage!» Karemera arakabaga; arangije barateka.

Inyama zimaze gushya, Umugore agize ngo aragabura, zanga kuva mu nkono.

Umugabo ati «wa gasimba we uri iki?»

Agasimba kamusubiza kwa kundi.

Umugabo ati «Reka nkurye!» Agasimba karemera kava mu nkono arakarya.

Umugore abibonye abwira umugabo we ati «kandi wa mugabo we ntuzisazira, wabonye he inyama ziribwa zivuga!?»
Umugabo ati «ceceka wa mugore we nyihera umutsima gusa maze nkwereke!»
Umugore ati «uko biri kose sinsangira nawe.»

Umugabo ati «zireke nzirire n'ubundi ninge zaruhije!»

Umugabo atangira kurya, abwira umugore we ati «ariko wakwiririye,ubwoba bugiye koko kukwicisha ipfa n'inzara!»

Umugabo aririra arangije araryama.

Igicuku kinishye, nyamugabo ashaka kwituma, agezeyo biramunanira, ati «wa mugore yambwiye ukuri.»

Arakomeza arahatiriza ariko biba ibyubusa.

Niko kuvuga nka mbere ati ati «mbe gasimba uri iki?» Na ko kati «ndi agasamuzuri ka muzunzuri ,gasura ntikanutse ,kakicwa ntikaribwe, karibwa ntikanebwe.»

Umugabo ati «reka nkunnye.» Agasimba kamuturumbukamo kiruka, umugabo nawe ahita agwa aho.

Si jye wahera hahera umugabo n'ubusambo bwe.
Ibijumba  Uturingushyo Narariye umusinga dusangiye ubwoko

Wa Musabwa wa ndanze gusekwa mu nzira,

Anzimanira musheru ,anshira inkoni,

Ati : nshimye iyo !”

Ikagira ikibibi ku mugongo

N’ikibengero ku murizo,

Ica bugufi nticanirwe,

Yaceceba igana iziko,

Bakayizirika mu ijosi,.

Igira ikizizi ikazira ikizinzo,

Ikizira nyacyo ntinywa abantu bakuru,

Umva ruhaya ruharaye guhaha I Bugoyi :

Ntihongerwa Umutware,

Umutwaro wayo ugerwa mu nkondwe kabiri !
Umwana w’Indogobe  umwana muto w’umukobwa waboneye kure ishusho itazwi.  Ni umwana muto w’umukobwa waboneye kure ishusho itazwi.Uko ishusho yagendaga yegera, yabonye ko yari umugore utwite ukuriwe.Umunyamasoni ariko utinyutse, umukobwa yagiye hafi y’umugore. “Tugomba kumugubimisha natwe,” abantu bumukobwa myto baravuga. “Turamugubisha amahoro we n’umwana we.” Byihuse umwna yarari kuvuka. “Sunika!” “Zana ibirangiti!” “Suuuuuuniikaaa!!!” Ariko ubwo babonaga umwana, buri umwe yasimbukiye atangaye. “Indogobe?!”
Buri umwe yatangiye kuvuga. “Twavuze ko turibugumishe umubyeyi n’umwana amahoro, kandi ni ibyo turi bukore,” bamwe baravuze. “Ariko bazatuzanira imigisha mibi!” abandi baravuga.Nuko umugore yisanga wenyine nanone. Yibijije icyo akora n’umwana udasazwe. Yibajije icyo guko kuri we.Ariko nyuma yaje kwemera ko ari uwe name akaba ari nyina we.Ubu, imo umwana aba yaragumye uko yari, uruti ruto, buri kimwe gishobora kuba gitandukanye. Ariko umwana w’indogobe yarakuze arakura kugeza atagikwirwa mu umugongo wa nyina. Kandi numb yagerageza gute, ntiyashoboraga kwitwara nk’ikiremwa muntu. Nyina we yabaga akenshi ananiwe anahangayitse. Rimwe na rimwe yamukoreshaga imirimo igenewe inyamaswa.Impagarara n’uburakare bwakuriye mu indogobe. Ntiyashoboraga gukora bimwe na bimwe. Nyiyashoboraga kuba iki cyangwa kiriya. Yararagaye, umunsi umwe, yakubise nyina hasi.indogoba yuzuye ikimwaro. Yatangiye kwiruka kure kandi yihuta bishoboka.Igihe yahagarikaga kwiruka, byari ninjoro kandi yatakaye (itazi aho iri). “Hee haw?” Nyiramubande iravuga. Yari wenyine. Irihinahina mo akazeru, irasinziramo cyane byakababaro. Indogobe yarabyutse isanga umugabo itazi ayihagaze hejuru ayireba. Yarebye mu amaso ye itandira kunva amashashari y’amizero.Indogobe yagiye kugumana nawamugabo ukuze, wamwigishije umuryo bwinshi byo kubaho. Indogobe yarunvishe iramenya, n’umugabo yarabirkoze. Barafashanyije, baranasekana hamwe.Igitondo kimwe, wamugabo ukuze yabajije Indogobe kumwikorera ku agasongero ku umusozi.Mu ubushorishori mubihu barasinziriye. Indogobe yarose nyina yarwaye anamuhamagara. Kandi ubwo yabyutse……Ibihu byari byagiye hamwe n’inshuti ye, wamugabo ukuze.Indogobe nyuma yari izi icyo gukora.Indogobe yabonye nyina, wenyine anarizwa n’ukubura umwana we. Bararebanye mu amaso igihe kirekire. Nyuma bahoberana bikomeye cyane. Umwana w’indogobe na nyina we barakuranye hamwe bana bono uburyo bwo kubana uruhande k’urundi. Buhoro, iruhande rwabo, indi miryango yatangiye kuhatura.
Ingoro y'umwogabyano 7  Inka Ndagukumbuye juru ry'i Buhoro
Reka nguhunde ibihozo urwunge
Urwo rwungikane rwo mu bihubi
Nirujya kwitsa igihumurizo
Nze guta impumu nkomeze mpimbe
Mpuze inganzo z'abampaye
Kubona izuba banyita izina
Rikoma ku izima ryabareze.

Reka nkurebe nirahire
Ko mu mahanga hera amahano.
Ntaho nahumiye ku mirari
Mva mu Bubiligi njya mu Bufaransa,
Nkagumya kwiroha mu rufaya
Rw'abaja baramya nyirafaranga
Nk'aho ari umurage bakesha
Umwe mu bisekuru bya kera.

Narakubonye nkubura ikirizo
N'abakubyaye wiga ikiramo.
So yagushinze kuba ikirenga
Uti: nzasumba urugero ampaye.
Akuraze kuba impaza uti: ndi mparirwa.
Uteze nka cya kirezi uriirimba
Kiriza bose, umwe watuzonze
Ngeri izigenga wiga ingendo.

Icyo nagushimye singishibura,
Simbishishikariye cyane,
Simbishinjwa muri gacaca,
Si ibishingano ni ibyanjye.
Ndanga yuko nyirandabizi
Yashibotoza ho agatanyu
Akaguha umwambaro utitera
Kandi utakenyera ngo ukwire.

Nzaba nkwiharira nguharage
Nguhunde amashyoro n'amakamba,
Nguhamye inganzo zikumenyere,
Nguhangarize ho rirenge,
Nkuragize imivugo ikunderere
Ijye ikuvumerera mu ruhanga,
Ushinge icyimbo mu cya Shingu
Ubwo uri nka shingiro ry'ituze.

Uri mu ntambwe idatana na hato
Uri mu nteruro itema ikirere
Uri mu kirenge cy'uwa kirenga
Ntabwo ureshya n'aba ndeba,
Bamwe bavuka bavuga imirarwe
Imirimo ari amacura-burindi.
Wowe wabyirutse utamenya ikirega
Ubanza nise ikirangirire.

Ntusa n'ababyina basobanya
Kuko basohoka basaragurika.
Ntusa n'abasukiranya impundu
Kandi nta mpuhwe imbere mu nda;
Ntusa n'abakubiranya ikabuza
Bameze nk'abakubwe n'urugendo;
Ntusa nka bamwe bakoma akamu
Barusha akayaga k'abashumba.

Ntabwo ureshya n'abo ndeba,
Ba muhonga-nseko bariya
Birukanka biruhutsa
Barira kandi bakaririmba
Baguhanga bakanahumbya.
Ibizira isano barabisobeka
Bikabasibaniramo urusizi
Ni nde utasara ngo asamare?

Reka ngusingize uri isimbi
Uri insigarira y'inseko nkunda
Inkuru yakunzaniye iragwire.
Bwari bwenze nko kugoroba
Nti: reka ngoragoze ya nganzo,
Nkebutse ninjira ingoro y'ishya
Nomeza kogeza juru ryera
Nseka abakinsaba kwisubira.

Baransubiza batabizi,
Singitashye mu rwo bataka
Ubwo bateshejwe gutabaza
Umwe wabatanze gutamiriza
Urugore nsanga ruhunze umucyo,
Ruhundaje ishya mu ruhanga
Rwihuhiriye rya tuze
Riteta amaso rita mu byano.

Ndakuririmba barire n'ejo
Ababona nsibana ngusiga iminwe
Kandi bimariye ho isimbo
Ngo barasizanira gutwara
Umutima utigeze ubaha icyanzu.
Emwe mundekere icyo cyaha
Nzabe numva bansha icyiru
Aho guta ikiruta nsanga ikivugwa.

Umunsi nzesa inkoni y'impundu
Nzasigura ntabizimurira
Ko uzira icyangiro mu matwara,
Ko uzira icyabyi uri cyanga-habi,
Ko uzira icyanze na cya sinzi,
Ko uzira icyusa na cyugazi,
Ko uri icyuzuzo cy'intango.
Nyarubwana  Imigani Imfura ni uwo musangira ntagucure
Mwaganira ntakuvemo
Wapfa akakurerera
Yakena ntiyibe
Yakira ntiyirengagize ukennye!
Yarezwe bajeyi Insigamugani Bawuca babonye umwana cyangwa ndetse n'umukuru wipfayonza gitesi; Rutagenda mu isibo itubisa,
Rutimana n'aboza inteba,
Rudahagarara ku batira,
Rugaragara isanga imponoke,
Ruganira n'izashyamye,

Rubunga rw'intamati ku musozi,
Rutazura ibuga amahuru,
Rutiriranya amariba irungu,
Rushinga ahajyana umusaza,
Rushikama bizavamo gukamwa,

Rukomeza kuba iremezo ry'inka,
Ruhanga rucyuye inyarwanda!
Reka nyisingize nta bigonya,
Nayihawe na Mibambwe,
Arambirije kuri Nyundo,

Unkunda asanganiza ivubwe,
Nyishoreza imibagabaga,
Mvuga ko ari iya Rutarindwa.
Ngeze mu mizi ya Rubungo,
Izo mpasanze zirayiseka!

Nti, "murivugisha ubusa,
Nayikuye kuri Rurema,
Si igenda mu nduru!"
Ni ko umurabyo utinda hato:
Mu kurwara iridudura:

Ndayegayeza nshyira mu nzu!
Ndagumiriza ndahirira:
Ndayivomera ndavunika!
Ndagaragura, ndagobekera,
Nyimaza kabiri nsindagiza,

Njya gushora kuri Kagina,
Ngo isome amazi yoze ibifu!
Imara gatatu iruma ku duti!
Ivuye mu mapfiro,
Ishubije kuba iy'Imana,

Nyigomokera nk'Umwami
Mba umuyoboke utiganda!
Impitisha mu mparuzo,
Sinayitindanira impamagazo,
Ni ko kuyita Ruvutinka!
Isega n'inzigo  Imigani Nsobanuze abampatse
Impaka z'uru rutoki rwanjye:
Rurantota bukira (ntaruhingiye)
Rugahinduka umushike!

Yarambajije imwe NKATI,
Iti "mbega ko utembagaje umwaka utampingiye,
Nka kera na bagenzi bawe?"

Nti "Mugenzi wanjye ntazi guhinga,
Ari mu ruganda, aravuguta imivuba,
Aracura ibyuma bya rubanda!
Wa rutoki we wizimura:
Irarire twabaye bake!

Yarantonganije imwe NTUNTU,
Iti "mbese ko wirengeje umwaka utambagariye,
Noneho wungutse kindi ki?

Nti "niyunguye inka, ni eshanu;
Zirimo imwe ikwiye umuhange,
Ihogaje ubw'ishashi,
Ishigaje atanu ikagorora!"

Iti "ese ntuzi ko ari jye wakubereye ikiramiro,
Nkagushyikiriza izo nshyame,
Muryamo yateye nkagutesha umuheha?"

Rwuriranyaho rwose rurambaza,
Ruti "mbese uru rwiri rw'uruhitirane ,
Ko rusobetse intuntu rugafatira intokatoke,
Harya iyo nyota uzayishira gihe ki?"

Rukandaza mu nzozi,
Nta n'inzoga yarwo mperuka!
Iyo urwagwa rudateretse,
Inyota iransibasiba.

Ese wa rutoki we ko ntahinga simpingirwe,
Kandi nkaba narabyaye abana mpereza ikibira,
Uragira ngo nguhingire gihe ki?
Urampora ubukene, igendere
Wisangiye Ruyundo
Ni we wahawe ingabo zihinga!

Nyamara sinaruhaze nduhora ko rumburanya;
Ndugerageza ku itema no ku isekera,
Ruranga rurantukurana!
Ruragenda nsigarana izirusumbya urugero:

Iyo yannye yengerwa urugo,
Ndetse igasagura intango!
Ntirushya abayihingira,
Ni yo yirundamo imitumba,
Ukayihorera ikagumya ikana!

Ngo ntitunze urugo irabizi,
Rutunzwe na nyirarwo warwubatse,
We na Nyirarwozibyanzi twita babiri!
Imana iruta imanga Imigani miremire  Bawuca babonye umuntu avuye mazi abira Abashumba batukanira ku gasozi, baranguruye ijwi, batishisha. Baritukanira ubwabo, bagatukana kuri ba NYINA. Amagambo batukanamo usanga atondekanyijwe ku buryo bunogeye imvugo, kandi avugitse neza ku buryo wakekeranya kubyitiranya n'imivugo cyangwa n'ibyivugo.
Ubwo buryo bwo gutondekanya amagambo, ukabanziriza ku magambo adakanganye, ugaheruka ashisha, buba bugamije kurangaza ubwirwa, umureshyareshya, ngo aguhugireho, maze uze kumwandagaza atakwimye amatwi.

Iyo abatukana banzikanye, bifata ku gahanga, bakikandagira ku ivi, maze rukambikana. Muri uwo mwisuko w'urusakwe, kirazira gusubira mu gitutsi undi yagututse; kirazira gusubira nawe ubwawe mu cyo wigeze kumutuka; gusubiza ngo, "na we" byo bigaragaza ubugwari, bigaragaza ko ibyo wari uzi bimaze kugukamana.
Ubundi ibitutsi biza byisukiranya, byivunderezanya agatebezanyo, ubanjwe agahita asubiza, atabanje gushakisha. Iyo bitabaye ibyo rero, umwe mu batukana agatangira kwiyumvira ashakisha icyo ari busubize. aba atangiye guteba no gutatira umwisuko w'injyana.

Icyo gihe uwo batukana akora iyo bwabaga maze akazikura utwari dusigaye mu nganzo ye; akamudubika, akamwungikanya ho ibitutsi ari cyo kigatagaza intanga-muganzanyo. Ababyumva bati, "araguhomeye, ntuzamusubire!"
Kuva ubwo undi ntiyongere kuryebuza akarimi, akanuma, akazanacukira aho kongera kwigera n'umurusha inganzo ifite ibivumbikisho bisumbye iby'iye.

Abajya gutukana barasemburana: barahamagarana ngo, "yewe shahu we!" bagakurikiza igitutsi. Bahera ku bitutsi byoroheje, bakagenda benyegeza mo ibikaze. Abatukana baba bahagaze ihirengeye ku musozi iteganye, bifata ku gahanga, bakikandagira ku ivi, bamwe bati, "abaha n'aha abannya mu mazi bakayavoma ayeyeyeyeyeeeeee..." 
Abandi nabo bati, "ab'aha n'aha abaca mu cyuho bakarya imyavu ayeyeyeyeyeye...."

Umwe ngo: 
- Yewe shahu we, ndagutuka ngutokoze ndagutuka utatabe ujye gutora ubutu u bwo gutera mu gatuba ka nyoko.

Undi ngo:
- Yewe shahu we, umpangare nguhangare nkomeretse nyoko muri baguname yakunyaye.

Undi ngo:
- Yewe shahu we, ngutuke nitangiriye itama nyoko aragata inganga ya mbere.

Undi ngo:
- Yewe shahu we, umuswezi wa nyoko ni nyokorome.
- Uragaseka bayisoka nyoko.
- Ntukabure icyo urisha umutsima nyoko yicariye inyama.
- Gakubitane agatugu n'agatuba ka nyoko
- Gatsitare ku mabya ya so ukubite amazuru mu gatuba ka nyoko
- Gacumite nyoko umucuritse numucurura umuce rugongo.
- Nyoko aragasura so yase inkingi imbaragasa zimutonda ku nkaka.
- Nyoko aragakubita akabuno imbere y'intore.
- Nyoko arakagurana impare impamba.
- Nyoko arakagurana injuma injumbure.
- Nyoko arakagurana imboro imbogeri.
- Nyoko arakagurana umushino umushongoro.
- Nyoko arakagurana igituba igitoke.
- Nyoko arakagurana umusururu umusundi.
- Nyoko aragatera inogo aho so yateye imboro.
- Nyoko aragakuna umwe ukwire u Rwanda.
- Nyoko aragapfuna aguhereza nakuna umukururire.
- Nyoko arakabyara inzingo abarize izuba imbere y'iziko.
- Nyoko aragashimisha imishino imishishi.
- Nyoko arakihara inkuru mu nkanka z'agashino.
- Nyoko aragasimbuka umuseke umusambi umusumire agashino.
- Nyoko arakagusasira umusambi umunyunyuze imisundi.
- Nyoko arakwicwa n'inkarasundi ya nyogosenge itagira utuzi na tunzinya.
- Nyoko arakicarira igishyitsi rugongo ite igishishwa.
- Nyoko aragatagataga atambane n'agasiga abanje guta rugongo.
- Nyoko arakimana urujigo n'inkondo ya rujoka n'ikirumiko mu maguru.
- Nasanze nyoko asekura injuju musekura inkaka musatura injuma.
- Nyoko arakicara kuri Karisimbi mu Mikeno imishino ishoke isoko rya Bizige.
- Nyoko arakantuma i Nyarugenge ngaruke namenye ubwenge nkubire ubuhiri hasi nkure ubutini bwa so.
- Nyoko aragakoma umubanga na wo umubanga ukome ikijabari na cyo ikijabari gikome icyugu na cyo icyugu cyugumbire injunga y'injuma ya nyoko.
- Nyoko arakamanuka kuri Mbogobogo ahetse imboro i mugongo yicumbye rugongo nagera mu kabande anyweshe agashino amazi.
- Nyoko aragahena mu gahinga mpenengeze yo agahindu mukure inyama y'abahigi nyimwambike mu gahanga.
- Nyoko aragakubitwa imbarimbari mu mbariro z'amatako rugongo yikube bayikubite ikirumiko cyarumutse nyogokuru mu gitungu cyaboze.
- Nyoko aragakubitwa imarusate mu rusundi rw'urumane.
- Nyoko aragakubitirwa aho yahinze yikuburire aho yaneye.
- Nyoko aragacibwa "rubanza-kwicara".
- Nyoko aragacibwa icyo akuba yota.
- Nyoko aragacibwa ingabo ikingira amagara.
- Nyoko aragacibwa akatsamurira ka nyenyeri kanyenyeretsa imvura ikagwa.
- Nyoko aragacibwa urutezo urutuba rumatane n'innyo.
- Nyoko aragacibwa agashino n'agashibutse imbeba zikarye n'akagiye kubara inkuru inkuba igakubite.
- Nyoko aragacumitwa n'uwo acukije wa rucantege ayimucire mo.
- Nyoko aragacumitwa n'agasamunyiga agasigaye ifuku zikarye ubukobora.
- Nyoko aragacumitwa na Bicumunyu bya Gacumba ntacugita angana amaseke yo kuri Mwogo.
- Nyoko aragacumitwa na Biraciye imbwa y'umuzungu icuga ubutitsa ikamucugita ubura bukaza bwanga kuza ikajya kubwenda iyo bwagiye.
- Nyoko aragacumitwa na Biraciye imbwa y'umuzungu icumita cyane yamucugita amaraso akaza mu bisigati bya rugongo.
- Nyoko aragacumitwa acugusa umwoyo na bwo ubuzutu buvuza impanda, na yo rusake ibudondanga na bo abatware baca urubanza na yo rugongo ijya guhanuza.
- Nyoko aragacumitwa ku musange na wo umusonga umumene ibere na wo umusambi usokoza isunzu na yo sakabaka ijya guhanuza.
- Nyoko ni ngungu nyina wa ngurube agira imisundi magana inani.
- Nyoko ni ngungu nyina wa ngurube agire imisundi iziko kwerera bakayizirikana ku mizibaziba bayizitura ikamara abantu.
- Nyoko ni nyirarubangabanga rwa nguye-i-mwonga namubanguriye akiri umucuko n'ubu aracyacumba umwotsi mu gashino.
- Nyoko ni nyirakigumbagumba cya ngumba y'ibwami kibona imboro kikasama cyayibura kikiheba ongera untuke mushino wa nyoko.
- Nyoko ni rwoza mbehe rwa mbogeri nta kabi kamurenga arengurwe n'umusonga mu nsina y'umusundi hejuru ya rugongo.
- Iyarinze ni yo yima: nyoko arakimira ku mezi nk'intama.
- Iy'imbumbe iy'imbumburi iya rukara rwa Mbonyi iyo nyoko ambonye n'imboro yanjye agire ati: mbaaa.
- Nyoko arakimira ku rubariro abyarire ku rumambo.
- Nyoko naramusweye arusha rusizi kuvubura.
- Ko nyoko yambwiye ko atarya ingurube yunama nkabona ibinono.
- Nta ko ubukene budatera n'ingobyi y'umwana iraguma: nyoko arakaguheka mu muguta w'imboro ya so.
- Nta gati katamera amashami: nyoko arakamera agashinge mu gashino.
- Nyoko naramuhoranye naramutunze, naramuteruye ndayimutera asuka imitezi.
- Nyoko arapfapfana arapfayongwa araca imivovo n'imiravumba arakora hirya agakora hino yahena inturo zikamunyaza.
- Kuri diridiri kuri dirimba kuri cuga bacumite nyoko araneye.
- Fata agaheto mfate akandi tujye kurasa imisure yayogoje imisundi  ya nyoko.
- Hakurya zirakuka hakuno zirashoka ziri mo rutara rw'abatanazi, nyoko aragatanaga umushino mu murya w'inanga.
- Cyakurukuru cyakurumba nyoko aragakurunga umushino mu ivu.
- Ku mutututuru ku mutukuza-nyoni imisure yamaze imishino ya nyoko.
- Ku mushikishiki ku mushikura-nkoni wa rusabaganya imishino ya nyoko irava imiregesho.
- Cyakurukuru cyakurumba icyana cy'inuma cyacumise nyoko akiri umucuko n'ubu aracyacumba umwotsi mu gashino.
- Ku munyegenyege ku munyegerezo ku mudakubitwa kwa Rugaju irashya irashyukwa nkayisokasoka nkayisongora nkayisiga ivu nkayisoka nyoko muri baguname yakunyaye.
- Iy'ikijugujugu iy'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka mu binugunugu bya rugongo rwa nyoko.
- Iy'ikijugujugu y'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka nyoko muri bwa busa bw'imisundi ye.
- Namanutse kuri Rukirage nikoreye ibikenyeri nsanga ibikeri bigonga mu gashino ka nyoko.
- Navuye i Murera ndi umugabo ntaha i Busozo kwa Ndagano nsanga nyoko aratambikije mukubita imboro arabandagara mwongeye indi aratembagara mwongeye indi arakumbagara nti byuka uyirye uba uswewe na so muri ubwo busa bunuka agasu (cyangwa cucu).
-   Ndi akamarimari ndi akamara-magambo
    ndi inyana ya bugondo
    icumbagira itarwaye 
    nicotse mu inshamba
    nkura intare ikinono
    ncyambara mu misundi
    ngarutse nkura nyoko rugongo.

Iyo abatukana banzikanye, usanga bizihiwe, ndetse n'ababyumva ugasanga bahimbawe kuko iba ari imihigo mu yindi, buri wese arwana ishyaka ry'icyubahiro cye cyangwa cy'abe, yandagaza icyubahiro cy'uwo batukana cyangwa icy'abo uwo batukana arengera.

Yego na none "nimusigeho" y'abakuru cyangwa "bano bana barerewe he" ntibura; ayo magambo y'abasheshe akanguhe asa n'agaya iyo mvugo, aba ashingiye ku rwiyerurutso.

Gutukana, byizihiraga abana batarava mu bugimbi, bikizihira abashumba. Iyo umuntu amaze kugimbuka, ibyo gutukana aba acanye na byo, yaba anabigize bikitwa ubukunguzi.
Ibitotsi  Ibitotsi Habayeho umugore, akaba umutindi nyakujya, akibera mu ngunguru bari barajugunye.
Umunsi umwe ,haza umuntu w'umusabirizi, ariko akamenya gukora ibintu bisa n'ibitangaza .

Icyo gihe imvura yaragwaga cyane .

Wa mugore amurabutswe , aribwira ati «yewe nta mutindi umwe! Ko niganyiraga, uriya wabaye kuriya ntandusha ubutindi? Naba nanjye mfite ubucabari bwanjye n'ingunguru yanjye.»

Ndetse icyo gihe imvura yaragwaga, umugabo anyagirwa ; umugore aramuhamagara , aramubwira ati «ngwino wugame.»

Wa mugabo yinjira muri ya ngunguru, arugama.

Nuko yitegereza uwo mugore wari arishwe n'agahinda , ntagire shinge na rugero, maze aramubaza ati «wumva wifuza iki?»

Umugore aramusubiza ati nifuza inzu n'iyo yaba ntoya,ifite akarima iruhande, maze nkava muri iy ngunguru! Yahirwa mama ubyifitiye!»

Umugabo aramubwira ati «humura mugore mwiza ,kubera ko wanyugamishije, ejo uzabona iyo inzu.»

Umugore abanza gushidikanya yibwira ati «nk'uyu mutindi aranshinyagurira iki? mbese yabanje akikiza ubwe!»

Nuko yirirwa yibaza icyo uwo mugabo yashatse kumubwira,burinda bwira akibitekereza .

Bukeye, umugore ngo akanguke ,asanga atakiri muri ya ngunguru, ahubwo ari mu nzu nziza, yubatse mu karima katagira uko gasa!

Umugore arishima sinakubwira.

Amezi atandatu ashize, wa mugabo yongera kunyura aho, maze abaza wa mugore ati «ubu se kandi ntumerewe neza?»

Umugore ati «koko merewe neza, ariko uwampa n'agaka kamwe nkajya mbona amata yo kunywa n'icyo mfumbiza aka karima kanjye; akampa n'ingurube yo korora.»

Umugabo ati «ihorere ejo uzabibona byombi.» Noneho umugore ntiyongera gushidikanya.Bugicya , umugore ngo ajye kubona, abona iruhande rwa ka karima imbyeyi n'iyayo n'icyana cy'ingurube gishaka ibyo kirya!
Si bwo agiye kuba umukungu! Wa mugabo agiye kumubera imana rwose!

Hashize igihe kirekire, nyamugabo aragaruka abaza wa mugore ati «ubuse kandi hari ubukire wifuza burenze ubungubu?»
Umugore aramusubiza ati «hora yewe winshinyagurira!
Aho uzi kuba umutindi nk'uko narimeze kandi ngeze mu za bukuru?
Noneho iyo unkiriza rimwe, ukanshajisha neza!
Wowe se ko nitekera,
Nkaba muri iyi nzu njyenyine,
Singire uwo ntuma ku isoko akaba ari njye wigirayo ngenda nsayagurika muri biriya byondo! ubwo se urumva nkize iki?»

Umugabo aramusubiza ati «ubukire ahubwo ugiye kubura aho ubukwiza!»
Mu gitondo umugore agikanguka ,yumva mu nzu urusaku rw'ibintu biterurwa hirya no hino, ariko ntamenye ababiterura.
Yumva aryamye ku buriri bwiza.

Arebye asanga ni igitanda cy'akataraboneka,
Yahindukira kikamutembereza!

Yongeye kureba hirya abona hateye intebe nziza cyane n'ameza abengerana.

Hirya gato hari indorerwamo yometse ku nzu. Ako kanya abona umukobwa akinguye icyumba, amusuhuzanya icyubahiro ati «mbazaniye amazi yo kwiyuhagira kandi nateguye.»

Umugore arabyuka ariyuhagira , uwo mukobwa aramusokoza, aramwambika.

Yirebye mu ndorerwamo asanga atakiri wa wundi yarakize cyane. Aratangira arabigendera, reka iminsi mikuru sinakubwira.

Si bwo abaye ikirangirire!

Umunsi umwe, wa mugabo yiyambarira gitindi maze aza guhagarara ahantu yari azi ko uwo mugore akunda kunyura,yigendagendera n'abaja be. Umugore akihagera, wa mugabo aramusuhuza, maze aramubwira ati «ngira ngo nta kintu ubuze!» ubwo ariko abimubwira asa nkumwenyuye, mbese nkubwira uwo baziranye.
Umugore ntiyamureba n'irihumye, arihitira!

Umugabo arangurura ijwi ati «mbese noneho ntucyumva?»

Umugore asubiza amaso inyuma n'agasuzuguro kenshi, abwira uwo mugabo ati:
«aho waba uziko uwo ubwira ari umuntu w'icyubahiro?
Wagize ngo ndi rubanda rusazwe! Aribyo niwongera kurevura uribonera.» 

Umugabo aramwihorera!

Bukeye ngo umugore abyuke, asanga yanzu na bwa bukire bwose byayoyotse, aryamye muri cya gisate cy'ingunguru yahozemo!

Yicuza icyatumye yiha gusuzugura wa mugabo.

Abanyarwanda baca umugani ngo
Urukwavu n'umuhari  Imigani, Abana Ndabona ijuru rihindutse
Ariko rikaba rizindutse
Umuhindo utarahindukira
Inkuba mu bicu zihinda
Amahindu ahondagura amahundo
Imvura inyagira ibibondo
Abasaza begamiye ibibando
Imbyeyi zikamwa umuhondo
Ibyangiritse ari umurundo
Isahinda rimaze kwihandagaza
Imihanda idaheruka guharurwa
Ibihandanzovu byarayitashye
Nta n'impindu zo kwihandura
Kwangiza ari byo biri kuri gahunda
Bikaba biteye agahinda
Kwifata ku gahanda ni byo bihanze

Ibicuro birancuragura
Ibicurane birancunaguza
Incakura zirancokoza
Mu mpaka z'urudaca
Z'amacakubiri adacogora
N'ubucamanza bucuritse
Igicaniro kigicanye
Abangavu bagicunda
Umuceri bakiwucucuma
Agacuma kagicagase
Nanjye ntaranacurura
Agashinguracumu kagishakwa
Urucanda rutaricura
Igicuku kitaricuma

Abambari bambaye injamba
Bajishwe n'ubujiji
Injangwe ziryamiye amajanja
Abajura baratujujubya
Ntawe ugira aho ajurira
Watakira abajuje bakijijisha
Utabaha icyo bajundika bakajiginywa
Ijuru ryijujuta rijejeta ibijojoba
Mbere ko ijoro umwijima urigira ijigija
Nawe urajabura ibijagata
Ujomba utajonjora
Ujugunya hejuru
Ibijigo bijegajezwa n'umujinya
Abafite injege wabajegeje

Igihugu gihaze amahugu
Ibihangange iyo bimaze guhaga
Ntibyihanganira guhangana n'abahanga
Biharanira guhungabanya amahoro
No guharabika abafite uruhara
Abafite imihigo barahohoterwa
Bahigiwe guhotorwa
Abahanzi barahungira mu mahanga
Ngo batahata agahanga
Impuguke ziririnda kujya impaka
Ngo zikunde zikire impagarara

Nasanze utsimbaraye ku kibindi
Umutsima uwusomeza umutsama
Ingoma ziriho zitsikimba
Ibigega bitsindagiye
Abashakashatsi ubarisha ibikatsi
Batsibagurwa ubutitsa
Ubonye mbigiriye amatsiko
Kandi naranze kubyina intsinzi
No kuba umumotsi
Ngo nkure abantu mu bitotsi
Ubonye ntawe umpatse
Ubivanamo imbarutso
Yo kumpunda ibitutsi
No kundeba igitsure
Unyotsa igitutu
Umwotsi wurira igituza
Nitsamuye ndatsikira
Nigaruye ndatsitara
Umutsi w'agatsinsino uratsibuka
Abo nsabye kuhatsira no kuhatsirita
Biha kuntera ibyatsi
Ngo nanze gukura ubwatsi

Nzi ko ufite imbaraga
Zo kurimbura imbaga
Ndetse na ndembo
Zo kuvuna imbavu
Gukoresha imbunda
Ubifiteho imbata
Iyo wigize ibamba
Benshi urababamba
N'abatatse bagira bati bambe
Ntubagirira imbabazi
Abagutakambira urabarambiwe
Ni yo mpamvu imirambi
Irambitsemo imirambo
Yahambwe ihambiriye
Abasamba ntubashyirwe no mu misambi
Urabona n'izo ndembe
Zigendera ku mbago z'imbahu
Zikihirika ziteye intambwe
Zashaka gutambuka
Zigatembagara mu kirambi
Kubera gucumbagira zigasaba icumbi
Zikagera ku irembo rirembereye
Zikarambikwa mu gisambu
Zigakubitwa nk'ibisambo
Kubera kudashobora kwirambura
Urumbeti ruhamagaye isamburuma

Ko benshi bamaze gupfa
Ntiwapfa kwihangana
Aya mapfa ukayapfapfanya
Inzu ukayipfunda ibipfunsi
Ukaramira impfubyi
Ntupfushe ibintu ubusa
Ngo ubuze abantu gukopfora
Wangize abamaze kuyapfundura
Rwose ntacyo dupfa
Dufite n'icyo dupfana
Unziza ko nanze gupfukama
N'uko uyampfumbatisha
Ngo mpfobye amarorerwa
Napfundikirane ukuri
Gira ubupfura
Ukire ubupfu

Urancira iki wogacwa we
Urancuza iki ntigeze ncumura
Sincurura nicuye
Wibwira ko ndi igicucu ntagira agaciro
Tukureke ibiceri byacu ubicakire
Maze ubitapfune duceceke
Incuke zambare incocera
Abana mu rwicundo ubacure inkumbi
Ahubwo icara ducocemo abiri
Ureke gucuza abacuruzi utwabo
No gucira abakecuru mu maso
Ubacagagura ubacancama
Umuco wo gucurera uwucirire
Ubucurabwenge bugucengere
Maze uducunge nta macenga

Wigira ubwira reka nkubwire
Ahari ubwana hamere ubwanwa
Ugire ubwende bwo kugira ubwenge
N'ubwiza bwo kugira ubwuzu
Ubwonko buvemo ubwoba
Tuza usubize umutima mu gituza
Uturane neza abaturanyi baguture
Ugire isura n'isuku usurwe

Nkuzi kuva ku muzi
N'amazina y'abazimu bari ikuzimu
Kirazira kukuzimurira
Sinzi ko nabirota no mu nzozi
Cyangwa mbiterwe n'inzoga
Singira inzika n'inzigo
Zirikana ko tuziranye
Kandi ko nakuzanzamuye
Inzara igiye kugutsinda ku nzira
Urazimiriza iki iziko?

Niba ushaka ko baguhimba
Abahanzi bakakuririmba
Cyo rimba ureke kubyimba
No kurimbura inararibonye
Uzihimbira ko zidahumbya
Kugaramba no guharamba
Ngo n'imigambi yo kugambana
Izo simbi ushaka gushyiraho isembwe
Dusingiza tukanasimbiza
Zinaniwe kurusimbuka
Ntizigambiriye kugusimbura
Zigeze ibyansi ku ruhimbi

Abantu banziho kuba indongozi
Nirinda kwirondora sindi indondogozi
Uwo mwanda abanyarwanda bamaze kuwandura
Urarandaranda wabuze uwurandura
Rubanda rurarindagira rurandata
Ruragenda rurandaga
Imirundi icura imirindi
Mu gicuku cy'icuraburindi

Umutwe umwe si umuti
Wowe imitwe myinshi urayitwama
Abatazi gutwikurura no gutwerera
Bakahasiga agatwe
Witwaza ko bigutwara ubutware
Tega amatwi
Uhindure amatwara
Gutwarisha igitugu si ubutwari
Aba bana baranyobeye  Imivugo Mugabe wagabanye n'Imana
Uri umugabo utagoheka
Uhetse u Rwanda rwose
Uri umubyeyi w'abanyarwanda
Nkuragije imbaga yarwo yose

Aba bana uko babanye
Ntibyanyuzeho na gatoya

Aba bana baranyobeye
Baratongana bigacika
Birirwa bacumitana amacumu
Nk'abatonse rimwe
Bapfa agasate k'umutsima.
Jya ubatsibura ntukabatsembe

Aba bana baranyobeye
Umwe aranyonyomba agatikura undi
Agataha avuga amacumu
Nk'utsinze Nsibura
Kandi yikoze mu nda

Aba bana baranyobeye
Birirwa bavumana
Bavugutirana amarozi
Bakubitanisha inkuba
Bavugana inkuru mbi
Bategana imishibuka
Barebana ay'ingwe
Batungana agatoki
Bahekenyerana amenyo
Batukana ibya Nkotsi na Bikara
Bahekenyeshanya umusaraba

Aba bana baranyobeye
Nirirwa mbahana barananiye
Ni uguhana uwahanutse
Ni uguhomera iyonkeje
Ni ugukamira mu kiva
Ni uguta inyuma ya Huye
Ni ukugosorera mu rucaca

Ntibagira ubuntu
Barangwa n'ubwiko
Ufashe imbehe aba ikihebe
Ngo atihenda bakamuhebya
Iyi si inda ni indogano
Uwabaroze ntiyakarabye.
Indyoheshabirayi - Umuvugo 2  Imivugo Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura. Hakabaho n'urambirwa cyangwa se aho yacyeye baragaye imirimo ye, ubwo agataha amara masa. Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja. Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira ati, "ko ureba tugiye gupfa tuzize inzara ntakuntu twakwirwanaho?" Umugabo ati, "bite?" Nyarubwana iti, "nzajya guhiga inkware, inkwavu, isha, maze njye ahiherereye notse, nizishya nze nguhamagare turye!" Umugabo aremera asangira na Nyarubwana.

Igihe cyo gutaha kiragera. Umugabo n'imbwa ye bageze mu nzira umugabo ati, "umva rero, Nyarubwana, ubu turatashye, Kandi narahemutse twarasangiye! Uzamenye ntuzagire icyo uhingukiza umugore wanjye, ntuzagire n'undi muntu ubwira! Uzaramuka ubivuze nkazakwica!" Nyarubwana ati, "sinshobora kumena ibanga." Baragenda bagera imuhira. Umugabo arakirwa arazimanirwa, Nyarubwana na yo bayiha ubikwiye.

Bukeye umugore abaza umugabo we ati, "ariko wowe n'imbwa yawe ko mwabyibushye n'iki?" Umugabo ati, "kwa databuja badufashe neza cyane, baturinda icyitwa inzara cyose." Umugore ntiyashirwa, bibaho. Bukeye ahamagara Nyarubwana ati, "mbwira icyababyibuhisije wowe na Shobuja; nutambwira Kandi nzakwicisha inzara nta kindi gihano nzaguha!" Imbwa iti, "batwitayeho cyane tubona ibyo turya n'ibyo tunywa byinshi." Umugore yanga kwemera yanga kugaburira Nyarubwana, igiye guhodoka iragenda yegera nyirabuja iti, "najyaga guhiga inkware, inkwavu, isha, nkabaga, nkotsa, ngahamagara databuja tugasangira!" Umugore ati, " nuko urakoze, dore igaburo ryawe nk'uko bisanzwe."

Umugore ati, "ishyano ryaraguye! ubonye  ngo umugabo wanjye asangire n'imbwa, ahumane, none nanjye akaba ashatse kumpumanya, n'ako byararangiye ntagisigaye, nta bwo tukibanye ngiye iwacu." Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceri. Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo ati, "urabeho sinshoboye gusangira n'imbwa!" Agenda ubwo! Umugore amaze kugenda, umugabo ati, "Nyarubwana rero wararikoze, wamennye ibanga none dore ibibaye?" Nyarubwana iti, "ceceka nzamugarura bidatinze." Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganira ku irembo ati, "ni ibiki Nyarubwa?" Nyarubwana iratura, irapfundura igicuba yereka nyirabuja, akubise amaso cya kibwana arumirwa. Nyarubwana ati, "nta soni ufite zo kundira abana ukabasomeza amacunda warangiza ugafata inzira; ikigira iwanyu?
Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!"

Umugore ati, "ceceka hoshi dutahe, ndetse ntugere no mu rugo, iwacu bataza kukubaza ikikugenza." Umugore yihina mu nzu afata utuntu twe yazanye, abwira iwabo ati, "umugabo wanjye antumyeho ko arwaye yarembye, none nta kundi nagira, ngiye kumurwaza!" Umugore na Nyarubwana bafata inzira barataha, umugabo abwira umugore ati, "ari ugusangira n'imbwa, ari no kurya ibibwana byayo ikigayitse cyane ni ikihe?" Umugore abura icyo asubiza. Nibwo avumye imbwa ati, "kuva ubu ntihazagire imbwa yongera kuvuga ukundi!" kutavuga kw'imbwa ngo ni aho byaba byarakomotse.
Inka ya Ruzirabwoba 2  Inka Cyo turore iya Rutinywa,
Inyamibwa bidashamaje,
Ya Ruhungiramwengo:
Ni inzukuru ya mweru,
N'igihe cy'i Ruhama,

Yazanye uruhanga rusa
Bati, "twiboneye inka y'inkungu,
Isa n'imvumvuri!"
Igumye kwivovota,
Yigira nyiri amasaka!

Ikagira umutima wayo,
Ukaba incuro y'umutemeri,
Rutibitsa abanyanyambo,
Zayarunduye ku masonga;
Nyamara data ibyo nta mwete,

Uko biri kose yitwa inkungu!
Ntiwaterera inyarubaze,
Naho waba ushiritse amanga,
Iyo igeze mu ijuri ry'umukenke,
N'inkomero y'umunyereri,

Baraziguruka ngo yazimiye.
Impinga igobora Ndamwibagiwe,
Ibwira izo irimo ziraberwa,
Iti, "nimukuce impungire mu mpengeri,
Muze kurasana mudasaraye!"

Umwungeri akoma akamo,
Itamika mu ruge rwayo irarasa!
Nuko imutobagura urwara;
Imaze kubona imucumbagije,
Ijya aho yaganditse imisigati,

Ikuramo umwe irakongora:
Iwushyira mu itama iritonga,
Iti, "n'ejobundi nishe umuntu!".
Baramubaza ati "Ngali " Insigamugani bawuca bahonye umuntu babaza akanina, nk'utabyitayeho, akanga gusubiza, Ndi inturo y'umujinya yarutigerera igicuku
yenze ibara ry'igishwi n'ikibiribiri
ihirika mu rubingo iheruka gukoma ejo
nitwa CYARADAMARAYE
Ingoro y'umwogabyano 4  Inka Rwesa rukaza ay'imbibi
Intwari zivuna impuruza
Rwa Nkubito ya Mpabuka
Inyamibwa batijana
Itashye imbere y'amariza

N'imiheha yambariye
Kuruta amashyo y'ibihogo
Yamara kujya mu rubuga
Inyange igatangaza
Amaso ukayatereza

Ari uguharamba isata
Mu mariza y'umuhozi
Ukihagira amarebe
Atembamo amaribori,
Ukamarwa ishavu n'ingondo

Yakebwe mu rw'irungu,
Yagaranzura urwano,
Ikina hejuru y'inkoni,
Abadatunze Umuhozi,
Bagashaka kurigita,

Isi igasangwa ari ingume,
Bagakuka mu mihigo,
Banga ko zibahotora,
Bagakeza Ruganzu
Bacuranga mu Ngeri

Bagahanagura intore,
Za Rwimirankuku,
Ngo ibatunge mu Bihogo,
Na bo babe baruhutse
Inkoni z'inkuba bahoraho.

Nibashaka kumurika,
Izabo ngo zigaragare,
Ahubwo bazegamire
Ingoro y'umwogabyano!
Indyoheshabirayi - Umuvugo 1  Imivugo Kera habayeho umugabo, bukeye ashaka umugore, babyarana umwana w'umukobwa, bamwita Nyamahe. Nyina akamuhozaho ijisho igihe cyose, akamutoza n'imico y'abantu. Umwana aba aho, amaze kuba umwangavu, nyina arapfa. Nyamahe asigarana na se. Akomeza kugira imico nyina yamutoje. Se yitwaga Muhozi. Yiyumanganya urupfu rw'umugore we iminsi mike; bukeye ashaka undi mugore. Uwo mugore aza ari gica, aza yanga Nyamahe. Uwo mwana ariko aramushobokera; bitewe n'uburere bwiza nyina yamuraze. Nyamahe amaze kuba inkumi ashaka kujya kwa Nyamuhanzi nk'abandi bakobwa, kwihangisha amenyo. Niko abakobwa b'icyo gihe babigenzaga, ngo bazakunde basabwe. Abikojeje mukase, amutera ibyatsi. Umwana aremera aguma aho. Bagenzi be baramubwira bati, "ngwino tujye kwihangisha amenyo, nawe uzasabwe ushyingirwe." Abibwiye mukase, na none aranga. Ababwira ko atarahirira inyana ubwatsi. Kandi ko ataraha abana amata. Ati, "nimwigendere." Abana buwo mukase bamaze gukura, bajya kwihangisha. Nawe aricecekera. Ariko nawe agahora yifuza kujya kwihangisha amenyo nk'abandi.

Bitinze Nyamahe amaze kubona ko atazabona uburyo bwo kujyayo ku manywa, yigira inama yo kuzajyayo nijoro. Bumaze kwira, imirimo yose irangiye, yambara uruhu rwe rwiza, araboneza ajya kwa Nyamuhanzi. Agitirimuka aho, ahura n'abakobwa bavayo, asanga ari beza; araturika ararira, avuga ati, "Mukadata yanyanga, arakangwa n'Imana." Nuko arakomeza agera ku giti cy'umurinzi cyari munsi y'u urugo rwo kwa Nyamuhanzi. Akihagera, yumva Nyamuhanzi aramubwiye ati, "aho wajyaga urahageze." Nyamahe araza, nuko Nyamuhanzi amutaka ubwiza aramunoza, amuha n'amenyo y'urwererane, Nyamahe arishima. Nyamuhanzi Ati, "genda ntuzamara kabiri utarasabwe. Maze ureke kwanduranya na mukaso." Yungamo ati, "ntuzerekane amenyo yawe." Nuko umukobwa arakimirana, arataha. Ngo bajye kubona, babona Nyamahe arasa n'inyenyeri, barumirwa. Barumuna be ishyari rirabarya. Mukase nawe atangira kumugusha neza, ariko undi akanga guseka.
Abwira abakobwa be ati, "nimukureyo amaso; yahanzwe ubwiza n'ubundi yari abusanganywe." Ariko akomeza kumuvunisha imirimo. Se Muhozi ntacyo yari azi. Kuko Nyamahe yahoraga yicecekeye. Buracya baza gusaba Nyamahe. Bamusaba ku manywa. Nimugoroba se aramushyingira. Umukobwa arashyingirwa, atandukana na mukase. Mukase bimwanga mu nda. Atangira kumuteranya n'iyo yashatse, ati, "muramenye dore mujyanye umukobwa w'igitsire. Ntagira uwo asekera." Nyirabukwe arita mu gutwi; bimutera amatsiko. Aramugenzura.

Asanga koko umukazana we adaseka. Nuko aza kumuteranya n'umugabo we. Umugabo ariko ntiyabyitaho. Nuko umugabo akajya amwihererana, akamubwira ati, "Nyamahe wasetswa n'iki?" Undi akamwihorera. Akamubwira ko Imana yabimubuje. Ahubwo akaririmba ati, "naho waza ubwawe, sinasekera abana. Naho wazana umwami, sinasekera abishywa. Naho wazana imfura, sinasekera abiru. N'aho wazana Imana sinseka. Ese Nyangoma ya Muguya nsekera iki?" Umugabo akamwihorera. Bukeye Nyamahe amaze kugira imbyaro eshanu, abantu bose baramuzira, bamuziza ko adaseka. Asigara akunzwe n'umugabo we gusa.
Bibanga mu nda. Nuko baza kwoshya umwana we w'imfura bati, "ubwire nyoko agusekere. Urire ahubwo ugeze n'aho gupfa. Umwana ati, "koko aho nabereye, sindabona mama aseka." Umwana araza yicara iruhande rwa nyina aramubwira ati, "nsekera." Nyina aranga. Umwana ararira, arapfa. Nyamahe arabihisha, yifasha umwana amuhamba wenyine. Abeshya umugabo ngo yagiye kwa sekuru. Bukeye boshya umwana wa kabiri. Nawe bigenda kwa kundi, nyina yanga guseka. Umwana ararira arapfa. Boshya uwa gatatu n'uwa kane. Bose arabangira, barapfa. Nyamahe yemera ko abana bapfa aho kumena ibanga ry'Imana. Akomeza no kutagira ijambo abwira umugabo we. Umwana wa gatanu ari nawe w'umuhererezi nawe abwira nyina ngo ni amusekere. Noneho Nyamahe biramuyobera.

Asanga agiye gutera agahinda umugabo we atazashira. Umwana atangiye kwinginga nyina ngo amusekere, amukubita mu mugongo, aramuheka. Yenda amata, yicara ku ntebe. Nuko araturika ararira avuga ati, "Nyamuhanzi, wankuye aha ngaha. Utunma ntandukana na mukadata. Umbwira kutazamena ibanga sinarimena. None ungize ute?" "Ihorere Mutesi. Niwanga guhora ngushyire uwakumpaye. Umvira nkuguyaguye, mwana wanjye". Ngo ajye kumva yumva umwana mu mugongo arapfuye.
Nyamahe nawe abona ararigise, arigitana n'intumbi y'umwana yari ahetse. Nuko yumva Nyamuhanzi iramuhamagaye ati, "Humura mwana wanjye sinaguhermukira kandi waranyumviye. Amaherezo, nuko aramuzura, azura n'abana be bose, arabamwereka bose uko ari batanu. Amuha inka ngo aba yarahawe naba sebukwe, iyo batamuziza ko atabasekera nk' abandi. Amuha n'abagaragu n'abaja. Nyamuhanzi ati, "genda maze ujye usekera abantu bose". Nuko Nyamahe aragenda. Ahinguka mu irembo ry'umugabo we, ashagawe n'abana be n'abaja be, n'inka n'ibisabo.
Aza asekera umugabo we. Umugabo amubonye ati, "ngwino Gitare kintwaje ubugingo." Barahoberana. Nuko umugabo we arabyukurutsa. Inshuti ze ziraza, barishima. Umwami aza kumenya ibyabaye. Umugabo wa Nyamahe amugira umutware. Amuha inka n'imisozi. Nyamahe abana n'umugabo we. Babaho neza. Baratunga, baratunganirwa.
Abandi Imana zirabaha   Abandi Imana zirabaha,zabahaye Muhigirwa

Icyamoa imfizi y’urutare,nayo nkayitura Muhigirwa

Icyampa abana bariranya,akampa abandi b’ibisage,

Nabo nkabatura Muhigirwa.Akwice Ingogo biganya,

Akwice Ingaragazabugabo

Akwice Ingarika mu mahina

Akwice Nkaka y’abagabo

Ntugahandwe ku rurimi,nacyo ikirenge kirahari,

Kandi ntugatumbe ku mutima.
Intare n'urukwavu  Imigani, Abana Kera intare yabwaguriye mu ishyamba, irangije ibyana ibisasira mu isenga, ikajya ibigaburirira aho. Muzi rero ko intare irya byinshi, ndetse n'ibyana byayo bivuka bizi kurya cyane. Ni yo mpamvu iyo ntare yagombaga kwica inyamaswa nyinshi, kugira ngo ibone ibiyihaza yo n'ibyana byayo. 
Umunsi umwe isigira ibyana byayo ibyo biri burye, ijya guhiga maze itinda kugaruka. Urukwavu rwihitiraga, ruza kubona ibyo byana by'intare maze rurabibwira ruti, "muraho bavandimwe? Bambwiye ko mwasigaye mwenyine kandi murwaye niyo mpamvu nje hano, kugira ngo mbakorere ibyo mwifuza."

Ibyana birarusubiza bitangara biti, "bishoboka bite ko waba uva inda imwe na twe?" Urukwavu ruti, "Yoo! Se ubwo ntimwari muzi ko ndi mukuru wanyu? Ariko ntibitangaje, muracyari bato cyane!" Rurakomeza ruti, "ibyo mbabwira ni ukuli, ndi mukuru wanyu rwose." 
Rumaze kuvuga ayo magambo, rutangira kubiguyaguya rugeza igihe ruza kubisanga muri ya senga byabagamo. Rumaze kugeramo, rurabibwira ruti, "ubu rero, ngiye kubashakira ibyo murya, mutaza kwicwa n'inzara." Nuko rugira inyama rushyira ku ziko, ruracanira.
Zimaze gushya, aho kwarura ngo ruhe bya byana, rwarura rwirira, ibyana byasamye gusa, ntirwagira icyo rusigaza. Intare iza kuza ivuye guhiga, maze ihamagara ibyana byayo, ngo irebe uko bimeze. Biyigeze imbere isanga byashonje cyane maze irabibaza iti, "ko nabasigiye ibiryo, none nkaba mbona mushonje cyane byagenze bite?" Ibyana bivugira icyarimwe biti, "ni urukwavu rwaje rurabyirira! 
Burya wamaze kugenda ruraza rutubwira ko ruva inda imwe na twe, turwereka ibyo rudutekera, bihiye ruririra. 

Intare ihindukirana agakwavu aha kari kabunze muri ya senga, maze ikabwirana umujinya mwinshi isa n'ikarora rwose (sinzi icyari cyayibwiye ko kihishe hafi aho mu muheno) iti, "niko wa kagome we, urabona ngo uranyamburira abana ibiryo, ukabyirira? Ntubona ko wabishije inzara? Sohoka muri uwo mwobo; nudasohoka kandi ndakwereka, Sohoka se bitaraba nabi."
Agakwavu rero aho kari gashya ubwoba kati, "nimumfashe aya macumu yanjye muyanshyirire hanze mbone uko nsohoka." (Naho amacumu yari amatwi y'agakwavu.) Intare yarayajugunye, kajyana na yo kabandagara hirya iyo gahaguruka kanduruka. Nuko intare ibonye ko urukwavu rutongeye gukoma kandi rukaba rutasohotse, ibaza ibyana byayo iti, "rwa rukwavu rurigitiye he?"
Ibyana biyisubiriza icyarimwe, biseka biti, "ntureba hiryaaa. . . ruragenda rutaruka." Intare irurabutswe, irarubwira iti, "genda shahu wampenze ubwenge kare! Nta n'ubwo nirirwa ngukurikirana, uri inyaryenge koko!"

Nuko urukwavu ruhikura rutyo.
umusaza n' abuzukuru be umugani  imbaraga ziri ukwibumbira hamwe Umusaza yari afite abuzukuru batatu b'abasore; abo bana ntibumvikane, ahubwo iteka bagahora batongana. Sekuru yabireba bikamubabaza cyane.
Bukeye arababwira ati Â«bana banjye, mujye mubana neza ntimugahore mupfa ubusa.» Abasore bawe ntibabyiteho bikomereza umwiryane wabo.

Umunsi umwe, umusaza amaze kubona ko kubabwiza ururimi ntacyo bimaze, yigira inama yo kubaha urugero.

Niko kubihererana, nuko yenda inkoni eshatu, akurebera n'umurunga ukomeye cyane, maze arazihambiranya.

Arangije. Arababwira ati «ntimureba izi nkoni uko ari eshatu; mukabona n'ukuntu zihambiriye cyane? Umva ko muri abasore, mukaba mufite n'imbaraga nyinshi, mbarahiye ko nta n'umwe washobora kuzivuna!»

Ba basore barisekera, barangije baramusubiza bati «uzi ko nta n'umwe uturusha imbaraga kuri uyu musozi, none ubwo busa ni bwo bwatunanira? Twagize ngo ni n'ikindi uduhamagariye! Yewe gusaza ni ugusahurwa koko.»

Umusaza ati «ngaho nimugerageze, ndebe ak'ubwo busore bwanyu!»

Ba bahungu uko ari batatu bakuranwa za nkoni zihambiriye. Bagerageza kuzivunisha amaboko, birabananira, bashyira ku mavi biba iby'ubusa.

Nuko umukambwe na we uko yakabitegereje aboneraho maze arabaseka cyane, arangije arababwira ati «ntiduhwanyije imbaraga, muruzi uko iminsi yangize; ariko kandi, ibyo ntibyambuza gushobora kuvuna izi nkoni zabananiye muri abasore!»

Abahungu bariyamirira cyane bati «mbese noneho uri mu maki sogoku? Uzi ko umaze gusaza koko? Ubona ko icyatunaniye ari wowe uri bugishobore kandi uruzi ugeze mu zabukuru? Have wikwirirwa wiyumya, ntiwabishobora.»

Na we ati «muraba mureba.»

Nuko umusaza agufatira za nkoni, arazihambura, maze agafata imwe imwe akayikonyora.

Hanyuma abwira abuzukuru be, ati «bana banjye uko mumaze kubibona, kugira ngo nshobore kuvuna izi nkoni kandi ubwanyu zabananiye, nabanje kuzihambura, kuko zikiri hamwe zari zikomeye.Namwe rero nimutandukana, umwe akaba ukwe, undi ukwe, mugahora muryana, abanzi banyu bazaboneraho maze babagirire nabi.
Naho nimwibumbira hamwe, mbese mukumvikana mukaba abavandimwe nyabo, ntawe uzabatinyuka, ahubwo rubanda bazajya babareba babatinye, maze babubahire icyo.»

Ba buzukuru bamaze kubyumva, bigira inama yo kwiyunga, amahane ashirira aho.

Ndetse n'ubabonye, ugasanga abubashye kandi yifuza kubigana.

«Ababiri bishe umwe.»
Indakarira kuvusha  Ibyivugo Indakalira kuvusha ya ruhalirwashema
Umuheto ukura amahanga ku ijabo,
Waramvuwe mu ijuli rya Rutete
Aho waturutse ni mu rikomeye
Ruteranyangabo, inkaka zawukojejeho urwano
Rwema rw'umuronko ababaji bawugize inyamibwa
Mu kuwuntura ari inkare, babonye ko udakwiye ab'amakenga
Bati: nimuwushyire Inkotanyi cyane, we uzagira icyo awumaza.
Nywuhangajemo uruge uhinduka isarabwe
Ingabo nzigenda ku isonga, ni usanzwe ndi isibo
Tugisakirana n'urugamba, nibasira ufite impenzi
Ayitambitsemo amacumu abili, ndayikongeza n'umuvarugamba
Aho bayishingiye icondo mpaca icyuho,
Icyuma cyigerera ku mubili w'umukinzi, ari ugukura mu gitugu
Mbona umusakura umukungamo inkangwe,
Inkwaya irangira amaze kugwa.
Maze gutagaranya iby'i Bushagire, ntabaruka nambaye icyuma
Gitera abagabo ishema, bakinshakajemo cyane mvuga icyo namaze,
Nti: Rutinduka namwicishije umugereka, mu kuwukabura nkura mu gitugu
Usohoka yawukwijemo ibitenga, na we mukeba agitera umugeli,
Na Rwantabo ni uko namugize.
Umugaba muteye ubwuzu,
Ati: Murangamirangango, urampimbaje ngwino umbwire ibigwi.
Nti: Kuli Rugeyo nahagalitse umuhinza,
Nivugana umuheto wahiliwe n'ishya ubwo nambitse ingoma yacu.
Ati: Rwizihirangabo ubwo muteye kuli Ndago,
Ko induru yavuze ukitangiza guhurura, ni wowe wafatiliye Abahima?
Nti: Urabaze Nyilingango,
Ingundu nayigabizaga nyirayo agaragurika mu nkoro y'inka!
Ati: Ese Ndengabagahizi ko bawugwijeho amashinjo,
Uwambaliye ku cyenda gisa?
Nti: uwo kwa Murengezi yasagaga icumu,
N'uwo nacuze inkumbi mu Busarasi;
N'uwo nasigiranye mu misibo y'intere,
N'ubwo duhomboye inteko nalishe.
Ati: Ndengabaganizi, uwambaliye ukuli,
Ni umulimo w'intwali abatigeze mu ntambara nibegame uwivugane.
Nywiregeye mu byano nizihira abagabe b'Inyarubuga,
Abashakamba bandangamira nywusumisha
Bampitira mu ngororano, mvuga n'aho nabaye ingenzi
Ntawe ukingisha impaka,
Bazi ko Impangazamihigo yanterekeye gutsinda amahanga.
Yakoze iyo bwabaga Insigamigani Bawuca babonye umuntu wacogoye ariko asanganywe imbaraga Kera habayeho umugabo n'umugore bakagirana abana babiri, umuhungu n'umukobwa.
Umuhungu akitwa Baba naho umukobwa akitwa Nyanshya. Bukeye uwo mugabo aza gupfa.

Hashize iminsi na wa mugore arapfa. Abana basigara bonyine.

Nyanshya na Baba bajya mu ishyamba, bakajya batungwa no gutega utunyoni.

Umuhungu ashakira mushiki we akazu mu rutare.

Umuhungu akajya ajya guhiga utunyoni.

Umukobwa agasigara aho.

Umuhungu akaza nijoro.

Yaba atahutse akaririmba at :
«Nyanshya ya Baba, nyugururira.
Mwana wa mama nyugururira.
Nishe akajeje ni akawe na njye.
Nishe agaturo ni akawe na njye.
Nishe agafundi ni akawe na njye.
Akanini karimo tuzakagabana.»

Mushiki we ati «baruka rutare Baba yinjire.» Urutare rukabaruka.

Akazana utunyoni bagateka, umukobwa yaba afite agafu, akarika, bakarya.

Bwacya mu gitondo, igihe cyo mu bunyoni, musaza we akabaduka akajya guhiga utunyamaswa two kubatunga.

Akica agafundi, akica udukwavu, akica agakware, bwakwira agataha.

Yagera kuri rwa rutare akaririmba, ati :
«Nyanshya ya Baba, nyugururira,
Mwana wa mama, nyugururira,
Nishe akajeje, ni akawe na njye,
Nishe agakwavu, ni akawe na njye,
Nishe agafundi, ni akawe na njye,
Akanini karimo tuzakagabana.» Nyanshya ati: «baruka rutare Baba yinjire.»
Urutare rukabaruka, Musaza we akinjira.

Bagateka bakarya, bwacya mu gitondo agasubira guhiga.

Bukeye haza igipyisi, cyumviriza ibyo Baba avuga aririmba.

Umunsi umwe kigerageza kumwigana.

Wa mukobwa ati «iryo jwi ko atari irya musaza wanjye?»

Aricecekera, cya gisimba kiragenda ariko ntibyatinda kiza gushobora kwigana Baba.

Nuko kiraza kirahamagara, umukobwa ati «baruka rutare Baba yinjire.»

Urutare rurakinguka. Abona igipyisi kiraje.
Ati : «Ye data we!
Sogokuru, ngukarangire utuyuzi tw'utudegede?
Turakakudegeda mu nda.
Sogokuru, ngukarangire utuyuzi tw'impaza ?
Yego mukaka wanjye.»

Wa mukobwa afata akungo, akaranga utuyuzi, ati:
«rero sogokuru, urutaruka rujya hanze, ni urwawe,
Urutaruka rujya mu mbere ni urwanjye,
Urujya mu rutara ni urwa musaza wanjye.»

Warupyisi iti «ndabyemeye.» Nuko akaranga za nzuzi.

Uruyuzi rumwe rurataruka, rujya hanze.

Nyanshya ati «ngurwo urwawe ruragiye.»

Cya gipyisi cyiruka kijya hanze.

Wa mukobwa ati «fatana rutare.»

Urutare rurafatana, Umukobwa aguma aho.

Cya gipyisi kiragenda
Musaza we aza kuza nimugoroba, yongera guhamagara mushiki we uko asanzwe abigenza. Undi araceceka, agira ubwoba agira ngo ni cya gipyisi kije.
Musaza we arongera arahamagara, mushiki we aza kumva ko ari we.

Abwira urutare ati «baruka Baba yinjire.»

Urutare rurabaruka.

Baba arinjira, asanga Nyanshya yagize ubwoba.

Ati «ni bite?»

Undi ati «ndeka aha haje ikinyamaswa kimpamagara nk'uko usanzwe umpamagara,
Maze nti baruka rutare Baba yinjire,urutare rurakinguka, mbona hinjiye igisimba.
Ndakibwira nti Sogokuru, ngukarangire utuyuzi tw'utudegede?»
Ngo «turakakudegeda munda».
«Ngukarangire utuyuzi tw'impaza?»
Ngo «yego Mukaka wanjye.»

Ndakibwira nti:
«Urujya hanze ni urwawe,
Urujya mu rutara ni urwa musaza wanjye,
Urujya mu mbere ni urwanjye.»

Noneho uruyuzi rugiye hanze ndakibwira nti «fata.»

Cyirukiye hanze mbwira urutare rurafatana.

Kimbwira ko nikigaruka kizandya.

Musaza we yirirwa aho, yiriranwa icumu n'umuhoro agira ngo nikigaruka acyice. Ariko cyari cyabumvirije kimenya ko ahari.

Agitegereza iminsi itatu nticyaza.

Inzara ibishe ahinduka mushiki we, ati «umenya ari ubwoba bwari bwakwishe.»

Nuko ajya guhiga utunyamaswa.

Igihe atarahiguka, cya gipyisi kiragaruka kirongera cyigana Baba
Musaza we aza kuza nimugoroba, yongera guhamagara mushiki we uko asanzwe abigenza. Undi araceceka, agira ubwoba agira ngo ni cya gipyisi kije.
Musaza we arongera arahamagara, mushiki we aza kumva ko ari we.

Abwira urutare ati «baruka Baba yinjire.»

Urutare rurabaruka.

Baba arinjira, asanga Nyanshya yagize ubwoba.

Ati «ni bite?»

Undi ati «ndeka aha haje ikinyamaswa kimpamagara nk'uko usanzwe umpamagara,
Maze nti baruka rutare Baba yinjire,urutare rurakinguka, mbona hinjiye igisimba.
Ndakibwira nti Sogokuru, ngukarangire utuyuzi tw'utudegede?»
Ngo «turakakudegeda munda».
«Ngukarangire utuyuzi tw'impaza?»
Ngo «yego Mukaka wanjye.»

Ndakibwira nti:
«Urujya hanze ni urwawe,
Urujya mu rutara ni urwa musaza wanjye,
Urujya mu mbere ni urwanjye.»

Noneho uruyuzi rugiye hanze ndakibwira nti «fata.»

Cyirukiye hanze mbwira urutare rurafatana.

Kimbwira ko nikigaruka kizandya.

Musaza we yirirwa aho, yiriranwa icumu n'umuhoro agira ngo nikigaruka acyice. Ariko cyari cyabumvirije kimenya ko ahari.

Agitegereza iminsi itatu nticyaza.

Inzara ibishe ahinduka mushiki we, ati «umenya ari ubwoba bwari bwakwishe.»

Nuko ajya guhiga utunyamaswa.

Igihe atarahiguka, cya gipyisi kiragaruka kirongera cyigana Baba.
Umukobwa agira ngo ni musaza we, abwira urutare ngo rukinguke.
Agiye kubona, abona hinjiye cya kinyamaswa. Ati «ntabwo ibyanjye birarangiye.»

Akibwiye ngo agikarangire utuyuzi, kiti «ntatwo nshaka.»

Giherako kiramurya.

Musaza we aza kuza asanga cya gipyisi cyariye mushiki we, ahamagaye abura umwitaba.

Abwira urutare rurakinguka, arinjira acana mu ziko.

Arabutswe mu rusenge rw'urutare ukuguru kwa mushiki we, akeka ko yahagiye kubera ubwoba, ariko akumva amaraso amutonyangira.

Arashishoza, asanga ukuguru ari ukwa mushiki we cya gipyisi cyashigaje.

Nuko arara aho, aryama ataryamye, bucya ajya guhorera mushiki we.

Amaherezo avumbura cya gipyisi, agiye kucyica, kiti :
«Banza uce aka gatoke ukuremo nyogosenge nariye.
Ca n'akangaka k'iburyo ukuremo sowanyu nariye.
Tema n'iki gikumwe, ukuremo mushiki wawe.»

Baba abigenza atyo, agikuramo bene wabo.

Agitera icumu aracyica. Anyaga ibyo kwa cya gipyisi byose, nuko araboneza aritahira, ibyishimo ari byose.
Ngoma ya sacyega Umugani muremure Ibwami Kera habayeho imbeba eshatu, Rwezamenyo,
Binwete na Semerwe. Izo mbeba zaravukanaga.
Zabanaga mu mwobo munini wo mu ishyamba
rigari rya Manyinya.
Igihe kimwe, izuba ryaracanye, imvura irabura,
amapfa aratera, ibimera byose biruma, ibiribwa
birabura. Nuko za mbeba zibura icyo zirya,
zirasonza, zirasonza weee!
Nyina w’izo mbeba ishakisha ibiribwa hafi aho,
ariko iraheba. Ihitamo gufata urugendo rurerure,
ijya gushakisha aho yakura ibiribwa. Irashakisha,
irashakisha, ishakisha hirya no hino ibiribwa
by’utwana twayo.
Hashize iminsi itarahindukira, za mbeba zigira
inzara kandi zikumbura nyina, zikajya zirirwa zirira,
zinwigira cyane ziti “nwiii! Nwiii! Nwiii!” 
Rwezamenyo igira igitekerezo, maze ibwira zene
nyina iti “reka mbabwire! Reka tujye muri ruriya
rugo rw’umuhinzi dushake icyo kurya. Dushobora
kubona amasaka, ibishyimbo, amamininwa,
amashaza cyangwa ikimuri! Nkunda ikimuri
weee!”
Semerwe irazongorera iti “umuhinzi n’umugore
we barasiniziriye, reka twinjire vuba mu gikoni.”
Nuko ziranyonyomba zijya mu gikoni zitangira
gushaka ibiribwa. Zishakira munsi y’intebe
ziraheba. Zishakira mu nkono ziraheba.
Rwezamenyo igiye kubona, ibona urweso
rw’ikimuri ku meza. Igira amerwe, itangira
kwihumuriza ari na ko inwigira iti “huuu! Nwii! Nwiii,
Nwiii! Huuu!”
Rwezamenyo iranwigira iti “yooo! Ikimuri!
Ndashonje! Reka twirire iki kimuri.”
Rwezamenyo iritunatuna yitegura gusimbukira
ku meza. Binwete na Semerwe zirasakuza ziti
“oya! Reka twitonde. Ubu se haramutse hari
rwagakoco?”
Rwezamenyo ihagarara akanya gato, iriyumvira
kuko itashakaga kugwa mu mutego.
Kwihanganira inzara birayinanira, isimbukira kuri
rwa rweso ngo Pwa! Itamira ikimuri kiryoshye,
yuzuza amatama, irarya, iraryaaa!
Ikebuka aho yasize Binwete na Semerwe
irazihamagara iti “Binwete weee, Semerwe
weee, mwigira ubwoba, hano nta rwagakoco
ihari, nimuze turye!”
Impumuro nziza y’ikimuri ikwira mu cyumba.
Binwete na Semerwe zirihumuriza, zirongera
zirihumuriza. Impumuro nziza y’ikimuri irazikurura
maze zisimbukira ku meza, zigwa muri rwa rweso
rw’ikimuri ngo “pa!”
Za mbeba zose zitangira kuryana umururumba.
Zikajya zizamura utuzuru zikihumuriza ari na ko
zinwigira ziti “huuu! Nwiii! Nwiii! Nwiii! Huuu!”
Za mbeba zimaze kwijuta, zisohoka muri rwa
rweso zitangira kubyina, ziraririmba zitangira
gukinira muzunga ku meza, ntizabona aho
rwagakoco yari iri.
Zirazungazunga, zirazungazunga no muri
rwagakoco ngo pa!
Rwagakoco izifata imirizo ngo “koco!” Zigerageza
kuyivamo ariko bigeze aho zirananirwa,
ziranwigira, ziranwigira ziti “nwiii! nwiiii! nwiii!”
Zirarira cyane, nuko urusaku rwinshi rukangura ba
nyir’urugo.
Umuhinzi n’umugore we bahengereza mu gikoni,
babona za mbeba eshatu zirira ziti “nwi! Nwi! Nwi!”
Umugore abona rwa rweso rw’ikimuri rurimo ubusa!
Aravuga ati “yoooo! Utu tubeba twagize inzara!
Hashize iminsi izuba ryarakaze, ibiribwa byarabuze
iwabo mu ishyamba!” Umugabo we ati “Ibyo ni
byo, ariko ntabwo zigomba kundira ikimuri!” Nuko
akingura urugi, afata rwagakoco ayijugunya hanze.
Imbeba eshatu, Semerwe, Rwezamenyo na
Binwete zibona zirimo ziguruka mu kirere, zigenda
zinagana muri rwagakoco.
Mu gihe zari zitangiye kumva umunyenga
rwagakoco igwa hasi irafunguka ngo “pa!”
Imbeba zivamo ziravuduka.
Ziravuduka, ziravudukaaa, zihumeka zigeze mu
rugo!
Zigeze mu rugo zibona nyina yateguye ibiryo
byinshi ku meza. Iravuga iti “bana ba, nabaguriye
ikintu cyizaaaa. Ikimuri!”
Zirarebana, maze zizunguza udutwe ziraboroga
cyane ziti “oya mama weee! Duhe ikindi kintu
icyo ari cyo cyose ariko kitari ikimuri.”
Imahamba y'abungeri b'ingurube  Imivugo Inzovu y'urwijiji rukabije ubujorojoro
Iya rujegeza-bijumba rwa semitabo,
Noneho amavubi arayarika mu bikobokobo,
Kira nyumba ya rukara rwa Majoro!
 
Rujugitira-bijumba rwa njunditse ibika,
Imvubu y'icyagane ya ruhungabanya-bitebo,
Isigaye itengerana umuraru wose ugatigita
Ikaba iya Rutare rwa SOMUKI i Rutongo!
 
Kivurivuri cya ruvungura-byavu,
Imbona-bake ya ruhingitirana-mubiri,
Ni ikitayega zishokanye umunihiro,
Ikaba iya Rukara rwa MINETE!
 
Ruhiniriza-kibero rwa sendahiriye,
Karisimbi k'amatungo ka ruhonjokerana,
Iyo basigaye bitiranya na ruva-kwaya,
Ikaba iya Rutare rwa Muganga.
 
Umuduga uhetse umubyibuho wa ruzimiza-mbavu,
Imponjoke yagurirwa amarembo ya ruhimbaza-barebyi
Isigaye ikinana ibicece mu icongori ry'ibifungo:
Ikaba iya rukara rwa Kurimpuzu, nzayibaga!
 
Gihirihiri cya ruhingika-bondo,
Inyumba irangwa n'umubyibuho ya ruvonyeza-bijumba,
Isigaye ibunda mu byambu ikabigomera:
Iba mu ngoro mu Rukari, aho zogerezwa isahani!
 
Gihiringitirane cyashiriyemo umurizo,
Mavuta-mingi ya rutenga-bondo,
Iyashinganywe n'abategeka-birori ba Leta,
Ifungiye i Rwinkwavu kwa Sovanye
 
Rubyagira-nzira rwa ndanze guhigama,
Intamati yamazwe ubwoya no kuneta ya rubyimbabyimba,
Iyo bakekaga umwingo ikarushya abasuzumyi,
Izigamwe na Misiyoni iruhande rw'ifumbira!
 
Yemwe ga bana baragiye mu bishanga,
Mureke zirenze imijumbajumba n'isayo,
Nizihaga zihundagarire mu bizenga:
Zidashongesha amavuta yo gukaranga ibirayi.
 
Kamena niboneka ntibahute kuzamburira,
Ahanini muri hoteri harazishaka;
Zirahaka amanoti n'ibikoroti mu mabondo,
Nicyo abasirimu bazikundira murakenge!
 
Kuyavuga si ko kuyarangiza inyuma:
Uwarata intendeza-matwi yakesha amajoro!
Za runihira zishoka nk'imvura y'umuhindo
Impini igaturika zikwira ibishanga.
 
Nimugwire Bikoko by'imva-burayi
Nimutungwe isanzure ntimukinenwa!
Nimutebanwe akamaro n'ibinyamahembe
Mubyirukane n'amajyambere y'u Rwanda!
Nyambo iruta ibigarama  Imivugo Habayeho umuntu akitwa Ngarama, akaba n'umugaragu w'umwami. Muri icyo gihe hariho igisiga kinini kikitwa Saruhara rwa Nkomokomo. Abantu bari barakigize indahiro.
Cyagiraga amaboko cyane, kikabuza umwami guturwa. Cyabonaga abafite amakoro kikabica, ibintu byabo kikabirya. 

Umwami agira umujinya, agiteza ingabo ngo zizacyice.

Ingabo zirahaguruka, zijya kwica Saruhara rwa Nkomokomo. Saruhara imanuka hejuru izica zose.

Umwami arongera ayiteza ingabo, Saruhara na zo irazitsemba, ntihasigara n'umwe wo kubara inkuru.

Amayira arasiba, ntihagira usubira kugera ibwami. Bose batinyaga Saruhara.

Ngarama acurisha ubuhiri bw'icyuma, kandi abwira umwami ati «umbagire inka.» Umwami arayibagisha.

Ngarama yenda uruhu, yenda n'amaraso. Uruhu araruzingazinga, amaraso ayisiga umubiri wose.

Uruhu ararwifureba. Ajya aho Saruhara icira ibintu, arambarara hasi mu nzira, akinjika itako, n'impiri ye mu ntoki.

Inkona iraza iramurora, iravuga iti «uyu mupfu wapfuye agapfana agahiri n'agahinda sindamurya!»

Bukeye Ngarama abwira umwami ati «ndashaka kwica Saruhara rwa Nkomokomo,umwami w'ibishwi n'ibisiga!»

Umwami aramusubiza ati «Ngarama urabeshya ntiwakwica Saruhara!
Nayiteje ingabo nyinshi irazinesha zose,
Imbuza guturwa; none inzira zabaye ibisibe.
None Ngarama wimbeshya, ntiwashobora Saruhara rwa Nkomokomo,
umwami w'ibishwi n'ibisiga.
Nzi ko uri umugabo, ariko rero ubugabo ntuburusha abandi bose.
Saruhara yishe n'intwari nyinshi!»

Ngarama abwira umwami ati «ninica Saruhara uzangororera iki?»
Umwami ararnusubiza ati «niwica Saruhara, nzaguha uruhande rw'igihugu cyanjye.»
Muri uwo mwanya haza ibisiga byinshi; bizana n'umwami wabyo Saruhara.

Biraterana, birora aho Ngarama agaramye.

Biramwitegerezaa!! Saruhara ibwira Sakabaka iti «naherukaga ubamo akagabo, none jya kurya uriya mupfu.»

Sakabaka iramwegera, iramwitegereza, igaruka bwangu iti «uriya mupfu wapfanye agahiri n'agahinda, simbashije kumurya. Kumurya ni ukwigerezaho!»

Saruhara ibwira ingurusu iti «jya kurya uriya mupfu.»

Ingurusu iragenda, isanga Ngarama yahindurije ijisho, ishya ubwoba, igaruka ivuga iti «uriya mupfu mu mabyiruka yanjye sinamuriye, None sinjya kumurya kandi yarapfanye agahiri n'agahinda!»

Ibisiga byinshi bimugeraho, ariko byanga kumushira amakenga.

Saruhara na yo yari ifite akoba. Ariko irikomeza yanga guhara ishema n'igitinyiro. Ni ko kubwira ibindi bisiga iti «murasara. Uyu mupfu mu mabyiruka yanjye naramuliye.
Namuriye mu Mutara w'i Ndorwa,
namuriye i Bunyabungo,
namuriye i Buryasazi,
namuriye i Bunyabuntu,
kandi mpora murya iminsi yose.
None ndabagaye mwese.
Ntimukwiye kuba abagaragu ba Saruhara, mba ndoga Nkomokomo!
Ndetse ndabatsemba mwese.»

Ibisiga birasubiza biti «Nyagasani, utwice cyangwa udukize, ariko uriya mupfu ntawashobora kumurya.»

Saruhara iti «muri imbwa. Jyeweho ngiye kurya uriya mupfu, kuko ntacyatuma ntamurya.»

Iramanuka, itanda amababa imbere ya Ngarama. Igihe ishaka kumudonda mu jisho,

Ngarama ayikoza ubuhiri mu mashanya.
Saruhara yumva irashize, ariko ipfa kwihangana.
Umwami ararnusubiza ati «niwica Saruhara, nzaguha uruhande rw'igihugu cyanjye.»
Muri uwo mwanya haza ibisiga byinshi; bizana n'umwami wabyo Saruhara.

Biraterana, birora aho Ngarama agaramye.

Biramwitegerezaa!! Saruhara ibwira Sakabaka iti «naherukaga ubamo akagabo, none jya kurya uriya mupfu.»

Sakabaka iramwegera, iramwitegereza, igaruka bwangu iti «uriya mupfu wapfanye agahiri n'agahinda, simbashije kumurya. Kumurya ni ukwigerezaho!»

Saruhara ibwira ingurusu iti «jya kurya uriya mupfu.»

Ingurusu iragenda, isanga Ngarama yahindurije ijisho, ishya ubwoba, igaruka ivuga iti «uriya mupfu mu mabyiruka yanjye sinamuriye, None sinjya kumurya kandi yarapfanye agahiri n'agahinda!»

Ibisiga byinshi bimugeraho, ariko byanga kumushira amakenga.

Saruhara na yo yari ifite akoba. Ariko irikomeza yanga guhara ishema n'igitinyiro. Ni ko kubwira ibindi bisiga iti «murasara. Uyu mupfu mu mabyiruka yanjye naramuliye.
Namuriye mu Mutara w'i Ndorwa,
namuriye i Bunyabungo,
namuriye i Buryasazi,
namuriye i Bunyabuntu,
kandi mpora murya iminsi yose.
None ndabagaye mwese.
Ntimukwiye kuba abagaragu ba Saruhara, mba ndoga Nkomokomo!
Ndetse ndabatsemba mwese.»

Ibisiga birasubiza biti «Nyagasani, utwice cyangwa udukize, ariko uriya mupfu ntawashobora kumurya.»

Saruhara iti «muri imbwa. Jyeweho ngiye kurya uriya mupfu, kuko ntacyatuma ntamurya.»

Iramanuka, itanda amababa imbere ya Ngarama. Igihe ishaka kumudonda mu jisho,

Ngarama ayikoza ubuhiri mu mashanya.
Saruhara yumva irashize, ariko ipfa kwihangana. Ngarama na we yungamo.
Saruhara igondeka ibaba.
Ishaka kumuturuka hepfo.
Ngarama aribirindura, ayikubita ubuhiri ku kinwa kirapyinagara.
Saruhara irisimbiza kumukubita urwara.

Ngarama ayikonja amaguru! Abonye ko ayicogoje, asohoroka muri cya gihu, abaka umuheto we, ayikubita umwambi mu ibaba, urayahuranya.
Aritaza, arayikubita, ayivuza amahiri cyane, arayica.

Ibisiga byose birahunga.

Amaze kuyica, atuma ibwami ngo baze kuyiheka.

Baraza, barayitwara, bayereka umwami.

Bose batangarira ubugabo bwa Ngarama. Umwami aramugororera cyane. amugabira n'inka nyinshi. Ngarama aratunga, aratunganirwa. Ibwami na ho harakundwa haragendwa.

«Si jye wahera, hahera Saruhara rwa Nkomokomo.»
Indyoheshabirayi Igisigo Igisigo gitaka ingurube cyanditswe Alex Kagame Rutihunza inzarwe y'isayo,
Ingurube zahanitse imirizo,
Rwa muturaga ku bijumba,
Ni igikoroto cyo mu bikoko,
Igira ibikobokobo by'ubukombe,
Ikizihirwa isanga ibishanga,
Ikizimba aho inzarwe iganje
Ikahavurunga ijabo rikahava,
Ikahacundagura bitaravugwa,
Ikahavogereza ingurube nto,

Ikahatengagura cyane
Ngo iz'imicanda zihace,
Ikahacogoza ihaconshoma,
Ikahahindura amacamba,
Ikahavura kuba isayo,

Ikaharyama humutse,
Wayibyutsa ntibyumve;
Wayikoraho uyegereye,
Ikagusigaho icyondo,
Ikagukwiza icyagane;

Yakureba igitsure,
Ukirinda kuyicyura,
Aho ishakiye gutaha,
Ukayikurikira iyo nyumba,
Ukayireba uko yateruye;

Ukayikunda mu ngendo,
Ntijorwe mu ibondo,
Ukirinda aho yaciye,
Ko hanuka bibi cyane!
Wayireba itambuka,

Ukayirata kuba itungo
Wayikebukamo imihore,
Ukayihongera ibijumba.
Uko yatendeje izuru,
Ku iherezo ry'umutonzi,

INDYOHESHABIRAYI II
Intamati izimba ibinyamahembe,
Dore Rukangaranyabijumba,
Ndagiye inyumba y' ijosi rinini,
Iya rufuhira mu bishamba.
Ikaruta n'inka zo mu batutsi,

Ibyo nta n'umwe ukibyijana
Ikarusha inyambo kuba urujuju
No ku bicebute ikazibumba;
Aho ziba zamuje mu mahembe,
Izirusha umwijima wayisabye.

Umunsi itera abo mu Muhozi,
Ikona imirima bukigoroba,
Yaje igambiriye ibijumba
Ijya mu mirenzo irahayogoza,
Ihorobya izuru riba igisongo
Igira ibisinde irabyerereza
Isiba imigende iraringaniza
Imaze guhimbarwa n'umurimo,
Ihatsika izuru ihaca ibitengu,
Ikubita hirya ituruka hino,

Icyuho iciye kiruta umurima,
Icukura haruguru igeza hepfo
Amayogi yose iyagira intabire.
Imara ikirumba nticyarara
Impundu zije ntiyabikangwa

Irazipfukirana itera ahandi,
Aho irahacumbika biracika;
Ikubitaho umutonzi yatyaje,
Ikoza ku bwoya irakubeta,
Iwukaza ubugi ngo butagimba !

Isonga ryayo irishyizemo ubumwa
Ituruka haruguru y'ubuhinge,
Iterura irengereza imugongo;
Mu ruharuriro irahacukika,
Ruruta amayogi rurayasumba.

Abahahinze ntiyabaryarya
Irimba, ibereka injumbure,
Yanga iby'amazimwe ya rubanda
Ihitamo kuhabumba rukumbi,
Ihagira inkuke yo mu nyambo
Abanyamuhozi ibahaka neza.
Imaze kurengeza imbavu zose,
Ibura uko yamiragura ibindi,
Igira ibijumba ibisasa neza;
Ku bya kandore iraharambya,

Ibya magabari irabyisegura
Ibya gisabo aho yabitinze,
Uko yagakuye karunganwa
Ihagika mu ijigo nk'ibitabi.
Nuko ubwangati buyiturutse,

Igumya gusemeka ubukungu
Ibura uko irambya birayigora;
Ishaka ubwihina birayumya :
Nuko igangara uko yahagaze,
Mu nda hibyara amahane

Biba uruvuyange birahoga !
Ibiyoka byibuka kwigorora,
Abantu bose bavuza induru,
Abararirizi ni bwo babyutse,
Babazanya iyo ntare iroha urwunge

Ngo «Irarohera epfo iyo mu gishanga !
Kandi ubanza atari isanzwe;
Iyo rwabwiga ifite ijwi rindi !
Murabe maso itamara ibintu !
Abafite inka ariko murite hanze,

Yabatsembaho ayo matungo
Ejo mwarandurwa n'ubutindi
Ubwo mudatunze ya nka y'ubu
Bita Indyoheshabirayi.

INDYOHESHABIRAYI III
Inyumba isanga inzira iyo igenda,
Nti «iya rubumbuza mu muhanda,
Ndavuga ingurube batagereranya
Iya rudacishwa amayira asanzwe
Si inyamaswa ni ikirunga
Uyibona iseduka mu isayo
Ugahuga ibyitwa gutangara,
Ukabura uko isa ugatayo utwatsi
Jye nayibonye uko nayibwiwe
Umunsi irangwa impera y'igihugu

Igaca rubanda umukendero
Iturutse ahantu nje kubabwira
Majoro agambiriye abasirimu
Ati «mwe mutunze ingurube zacu,
Murazirunde muzinyereke

Ntore iy'urucece yijihije
Izazimanwa ibirori byaje»
Baranasigana abahungu,
Bati «dore kwishwa imirimo ngibi!
Kuba abasirimu bo mu magote

Ibyo biragaragara ntibigihishwa!
Turakubwira gahwa mu rwondo;
Abadusirimukanye mu bwenge,
Benda ingurube bareka igote!
Bagumana isunzu benda isake!

Ingofero zacu barazitinya
Amagi aho atewe barakukumba
Uko baduhenda turihorera
Baraturyamira tubireba !
Baba injajanganya bakuryarya !

Amata zihumuje bagateka.
Imineke bayimaze mu gihugu
Bakayisomeza aho n'inzagwa,
Ibyo umunyarwanda yarabiziraga
None wibareka, nibaze;

Na bo barunde barazitunze!
Ntugakangwe na karavati
Abanyamishanana baraziturusha»
Majoro ngo abyumve avunya abatutsi,
Arabibabwira bagwa mu kantu !
Barigunga umwanya munini
Aho bigeze bati «uwabimubwiye
Yanze Umwami, aradupfuruye,
Abuza ko isunzu riduhishira!»
Mutara ni bwo ahamagaye imishanana

Yo n'amagote biba uruvange,
Ati «uyu Muzungu reka azitwake
Nta mugayo zituruka iwabo!
Dore inka zanyu nazibaka
Mwazirunda nta mahane,

Kuko mwazigabiwe na twe!
Ngaho mwishakemo inkuke!
Uwayiturusha agure aba bantu!
Uwo byaturukaho ayidukinze,
Byamukoraho mubikinish!»

Bati «erega ingurube ni ibihumbi!
Turazitunze tuba tukuroga!
Nyamara iyaruta izo mu Rwanda
Iyo uwo Muzungu twumva ashaka,
Itungwe na nde wo kuyitanga?

Kuko ingurube iryoha cyane;
Ikaba tutareka iba umucanda!»
Umwami ati«reka mwidutinza!
Abe b'i Ngoma barazitunze!»
Akebuka Semutwa na Mutembe :

Bajya mu ruhando aho mu bahungu
Abahata ijisho bashya igitutu
Arabyitaza Semutwa ariko,
Ati «nta ngurube ngira mba nkuroga
Narazihumbye nkiri umuntu!

Narazitsembye nkijya kubyibuha
Insigazwa yazo nimundebe ».
Ni bwo Mutembe amwanzuranije,
Ati «reka abeshye Umwami mwumve!
Ubwo duheruka kuza i Save,
Ntabwo wishe ingurube ikuruta?
Nta n'urwandiko waturatiye
Rw'umuzungu utuye i Rubona
Rw'uko utunze ingurube z'iwe,
None ucurikiranye izo ndahiro?»

Sendashonga agira Mutembe,
Ati «urasesereza ibirego cyane!
Aho yazirazaga se uhavuze utyo,
Abanyazi bahatumwe zigashirayo,
Twabigira dute ku itariki?

Jya uhakoza agatima wibwire,
Wibuke guhina amagambo!
Ahubwo va ku giti dore umuntu :
Bwira Umwami interuro yawe
Yo kuba uri inganzamarumbo!

Ingurube z'ibicece z'ubwoko,
Uzifite yivamo nk'inopfu!
Umwami abyendera mu kirere,
Ati «Erega ni ukuri ko Mutembe!
Gira uturangire izigutunga,

Ubwoko bwazo aho wabusanze,
Undi ati «iyo ubimbaza utyo tukiza,
Mba nabirangije kare kose!
Ndabikubwira usange ari uko!
Ubwo ugarukiye mu Nyakibanda,

Nta Mupadiri wahasanze?
Ubumiramize abarusha Rubanda,
Akaba ari jyewe umunyura heza!
Nta bwo agereranywa mu mubyimba;
Izina yahawe ry'ubwo bwema,

Bitugangondo riramukwiye!
Nguwo utunga izirema ibondo!
Nguwo utanga izihaga umuntu!
Nguwo uwagukiriza abantu,
Akabaha inkuke y'uyu munsi!»
Mutara ati «ngiyo yewe inama!»
Ahuta asanga Majoro mu nzu
Ati «iyo washakaga ubu nzi aho iri,
Ni uko itunzwe n'abadatorwa,
Kuyikomeraho nkabibakeka,

Nyamara wanditse nk'ibaruwa,
Nkayiha umuntu akayigabana,
Ari wowe ndabona ko byashoboka!»
Majoro abyumvise arahuta,
Yaka wino ashyira ku meza,

Araruziringa afunga ibahasha,
Baruha umuntu ngo ahutere,
Ajya Nyakibanda shishi itabona.
Kwenda Indyoheshabirayi.

INDYOHESHABIRAYI IV

Ingurube iryohera mu misango
Iya rwisumbura ku ntama,
Nkunda impogazi y'imihore
Iya rusukurwa n'abo mu nzu,
Isonera amenyo y'abayishiha,

Ikarusha isake gushya mahwane
Igira imihore rutagugumba,
Igera no mu nda igahwekera;
N'uwayiriye agaheza utubavu,
Ntagugarirwe yabera.

Umunsi Padiri uwo ayitanga,
Yaje u Bwanamukari ihaze,
Ihaga amabondo iziba imihanda
Mashuba zose zirahagarara
N'abadereva baracemerwa;

Baravunura bajya i Buzungu
Kubasiganuza inzira yindi?
Kuko iyabo ifunze neza;
Ingurube yuje no mu miserege,
Bakaba batageza kuyikikira
Ngo iruhande babone umwanya.
Arabibasubiza uwo mu rukiko
Ati «reka mwihimana se na mwe !
Nta mihanda ibiri naharuje!
Mpimbe uwundi se mu kirere

Ari ukugira ngo mbone aho ndara?
Nk'icyo kintu se nkigire nte?
Ntabwo muzi ibirori byacu?
Cyatumirijwe kubyizihiza
Nanjye uzagenda ejobundi

No gutangwa aho bagiketa.
Nimugikurikire mwitonze
Mwige intambwe nk'iz'abantu
Aho kizishinguye muhaze,
Kugeza aho kiribuze kurara

Ubwo kiraseduka mu muhanda
Muhutere mujye iyo mwenda!
Na mwe mwigira ako gahinda
Kirabogora iby'uyu munsi
Nta we uzongera kugitunga;

Icyo ni icyaduka kidahoraho!»
Ingurube igomagira umuhanda,
Iwuca ibitengu henshi cyane,
Ari n'ikizuru ari n'ibibari;
Intambwe zayo ziranihurana,

Isi kiziteye iratengerana,
I Nyanza bumvise imirindi,
Induru nyinshi zirasahaha!
Icyo bikanze kikaha imvaho,
Icyo baketse ari ibihuha;

Bo bikanze igishitsi cy'isi
Naho iyo ngurube ari yo ibiteye.
Byanze guhita bararikenga;
Babanga amatwi barahuririza,
Babazanya indi mpamvu ibiteye.
Intumwa zikwira aharengereye
Barayirabukwa iri mu muhanda
Bajya guhumuriza amashuri,
Ngo «nimukomeze kwiga inyuguti,
Mwe gukuka umutima bundi

Kuko impamvu itumye bicika,
Ari imashini yo mu Burayi,
Igeze i Buhimba iva ku Ngunda».
Uko cyegera barashishoza.
Ya mashini ibamo igisimba.

Bamwe ngo : «ni inzovu twabwiwe !»
Abandi ngo «reka mwitubeshya!
Inzovu zisanzwe uko tuzibwirwa
N'ubwo nyine tutazibonye
Nk'enye zaguranwa iriya!»

Babona umuntu uturutse urw'iyo
Bamusiganuje arababwira,
Ati «ni ingurube nk'izi muzi!
Ihanitse urwego ijya mu ibondo
Izibye umuhanda murabiruzi.

Ababona nabi iribubagereho!
Ibyo biyikurikiye by'ibiyumbu,
Si ibibwana mutabikeka!
Ni amamodoka yabuze akayira :
Zayigaragiye bugisesa;

Ubu zirahindisha amahoni
Nyamara y'ubusa, nta cyo yumva!
Nanjye kuyicaho uko mureba
Ni uko ninyuriye iruhande,
Nca mu bisambu no mu ntusi, 

Ndagota neza ngaruka hino
Nza mu muhanda ndikomereza,
Abayirebye bacyitonze
Bahoze bagarura ab'impunzi
Ngo «nimugarukira aho muhinge
Si igisimba ga ba nyabusa!
Ni ya yindi yo ku Rurembo
Abanyagikari bahezereza
Bayitekanye n'utunono,
Ngo «ari yo Indyoheshabirayi.

INDYOHESHABIRAYI V

Intamati ihinda nk'inkuba zesa,
Iya rwitonganya mu gituza
Ndate ingurube y'umunihiro
Mvuge ruhinda muhumeko,
Umunsi iyobera abari i Nyanza,

Ikamenya bose byabagoye,
Iza i Nduga yose bayiha induru,
Ahanini igihugu gitangara.
Ije mu Marangara biba ukundi :
Yungikiranije umunihiro,

Bayikanga kuba umuvumbi.
I Gihuma bose bava mu mirima,
Bagana mu ngo birukanka
Ngo batanyagirwa bagakonja.
Abaseminari ubwo mu mashuri

Bakaba bameshe mu gitondo,
Baka uruhusa bararuhabwa,
Rwo kwanurira imyenda mu nzu.
Babigira ariko batangara,
Kuko ihinda ubutaruhuka

Kandi ibyoko biseka byose.
Abaje kwiga mu misiyoni
Imitaka yabo barayibamba
Abandi baguma ku mashuri
Ababuze ibyicaro batinze, 

Bakikinga nko ku ntusi,
Cyangwa ibindi biti bigaye,
Abagira isinde barayitaha
Abanyamagoti bayajya mu nda.
Abatabigendana barasuma,
No mu rutoke rubegereye,
Amakoma yarwo barayakonda,
Ngo nishoka bayikingire,
Ah'igihimba n'umutwe hombi.
Igihe bakiri muri izo mpuha,

I Shyogwe hamanuka abantu itimba,
Amaso yerekeye umuhanda.
Abari i Kavumu na Kabgayi,
Ubwo barashiguka ari yo bareba,
Ariyamirira imva Buganda,

Asoza impuha yahoze ahimba;
Ati «nimurebe ngiyo tanki,
Imwe nababwiraga ntimubyunve,
Iyo abongereza barwanisha!
Sinshidikanya ni yo rwose,

Ingamba zayo narazirwanye!
Ni uko ndebera kure yayo,
Wenda nasanga ari rwanjye
Ntimwegere irimo amasasu!
Yaba wenda ije kunyenda.

Kuko ikunda abo yamenyereye :
Murankingire itandeba,
Ngumye nsemurire abatayizi.
Iyo ntirwana irakaba uko iri!
Irasa amabomboma ukayikunda,

Irasa imizinga ikica ibintu,
Irasa amasasu yo mu mbunda,
Irasa n'imyambi mwumve namwe!
Irekura nk'ine aho iri hariya
Ikagwa i Bugande ahitwa Singo, 

Cyangwa ahandi hitwa Cyangwe,
Ikica nk'abo mu Buremezi.
N'uko mwigumiye mu by' ino
Naho ibyo bihugu ni iyo gihera.
Dore ko ari yo riterwa inkingi!
Indaro zaho ntabakabirije,
Ku byumweru ugira umunani.
Urebe tanki ko ari icyago,
Iyo abongereza bagira ni imwe :
Izira iya kabiri aho yabera!

Nyamara kandi uko imara abanzi!
Ntugatererwe iyo ntindi!
Igira abadage ikica icyenda,
Uwa cumi wundi ikamukomeretsa,
Imyambi yabo bayiyirasa

Ikarora hirya igatomera,
Ari amageza yifite mu nda!
Si mbarirano murayiruzi.
Za mashuba izo ziyihomereye,
Ni izi ndege mujya mubwirwa,

Zimwe ziguruka iyo zibishatse!»
Abagore bose bagira imbabazi,
Bashika bikubitira ihururu,
Bashungera baremye inteko,
Ngo ego mama iyo ni yo tanki!

Aho se batindi murayibonye!
Yego mama twayibonye!
Yaratubwiye uwo Munyarwanda,
Twe tukamukekamo ibyo kubeshya
None ngaha turayibonye

Yayisobanuye uko yayize!
Ego mwana w'abazigaba!
Yego Mama iyo ni Tanki!
Yego mama ngiyo tanki
Yego ngiyo, shenge ngiyo!

Abagore bose barasizora,
Impuha zibagishiramo idogo.
Haguma yumvise aza kurora;
Uko yagasanganiye icyo kintu
Ati «iyo si tanki barababeshya !
Ni iri tungo tuzi neza!
Turarikunda aho se bagenzi!
Uwo mufa wayo iyo uwushyikiriye
Ukawivangira n'ibijumba
Cyangwa uminjiriye mu bindi!

Birakuryohera ukabitsemba,
Wagira inyota ukanywa ubutitsa
Ufite kinini agashyira ku munwa
Ngo yibihire atawumyora
Mutangare mutegereye,

Mutayikanga bikankoraho :
Iratembera igihugu cyayo,
Ntitukiyita ingurube ga burya!
Twayihaye izina ry' intore
Ryo kuba Indyoheshabirayi .

INDOHESHABIRAYI VI

Mugabo wo mu mbira z'i buzungu,
Wa rwitahira mu bahindi,
Ingurube iryoha kurusha byose,
Iya rwinopforwa karindwi,
Nkunze intamati y'inyama itoshye,

Iya rwikundwaho n'abazungu; .
Ahari mu nda igira sukari!
Abanyankweto yarabararuye;
Barayikunda byabashajije!
Abatanirije bayirya ubwoya :

Amagufwa yayo ntibayatanga.
Barayijundika iyo bagenda;
Amatama yabo ni aho aturuka.
Ije kuba icyaduka i Nyarugenge,
Abakuru bose barayishima.

Ijyanwa mu nzu bimara umwanya,
Ntiyanasohoka bimara umunsi;
Ibyuma by'inkota z'indayi,
Bihava byambaye umwisheke!
Abakozi baho uko nabarabutswe,
Umwura batobye wari mwinshi!
Ngo bucye ibirori birasakabaka,
Birasamaza biba urugera!
Abakuru bose uko nababonye,
Babyizihiza bari nk'ahandi

Umutima wabo ukaba ku kantu!
Isaha yegereje amashoka,
Ba madamu batuma umuntu :
Aje arabarembuza baragenda,
Ayo mazu meza barayataha!

Barahonongera mu bibanda,
Ibyo bifafari barabifunga
Nuko Rwitsibagura araza,
Acira ifudika ari ku muryango.
Uko yagatashye iryo juru ryabo,

Arabukwa ameza aho adendeje :
Yumva yirukwa mu birenge,
Umutima usaba ubugwaneza
Umuhogo wuzuramo urugwiro
Inzoka yo mu nda isamuza umwuka,

Igira ngo jorororo mu ibondo
Yumva ahongobotsemo ibintu,
Agira ubukirigitwa umunwa wose,
Azana udutwenge aramwenyura,
Abwira abandi ati «karabaye!»

Naho ubwo Rwampungu aratamba!
Abona isahani ahingukiyeho,
Arayivumerera uko bisanzwe
Ajya kuyihobera baramubuza :
Barazigaziga ararorera!

Ahaguma akanya ariruhutsa!
Amatsiko amweguye arora ahandi :
Abona isahani ifukuve neza,
Ifite urugara nk'urw'intango!
Umufa uyicagase arawureba,
Abona wahindutse urunyenyeri!
Asiga iye ya mbere aza awusanga!
Birasa ati «reka uba uroga Umwami!
Nta bwo ureba ko iyo sahani,
Ari iy'umuntu wo mu kizungu,

Wize kera kuba umusirimu?
Nta bwo wamenya kuyikaya
Ngo uyumvishe ko wayishegeshe
Yireke nyende jyewe ubizi
We kudondoza iyo mihore!

Uwo mu Bumbogo abita hirya,
Ati «reka nsizane ku rubanza
None ntasirimutse nka we,
Iri tama njunditse rinigirije,
Ndora rihwanye na Karavati!

Ryampa icyicaro ku ngurube.
Simpatsimburwe n'abakweta!»
Ni bwo umutware wa Nyantango
Yinjiye abakurikiye hafi :
Ayihamya ijisho rurumirana.

Ijwi rye arirangurura adatinya,
Atera hejuru by'imvaho.
Ureke bamwise ry' impuha;
Ati «ni yo nta shiti ni ingurube!
Ntisamaza mu gihagararo;

Nyamara uyorosoye ubwoya,
Itera ubwuzu bw'urukirigite,
Ukabona usagutswe n'ibineza;
Abo b'inkwakuzi ngo bahoshe,
Abandi bose bizihira inzu, 

Babagabira intebe zo ku meza!
Nta rugamba rubura intwari,
Majoro arwicara ku mukondo,
Umwami ateka ijabiro ryarwo.
Abegereye mu cyubahiro,
Barema uruhushya rw'isangane,
Mbona abasaza barimo Nturo,
Ujya abasemurira ku muzungu,
Ari Rwubusisi nyir'u Buriza,
Dore ko acanganye muri byombi !

Ni umusaza wazungahaye!
Majoro ati «abasaza uko mbirora,
Ntitubahatire guhumana!
Babahe akayoga mu biro byanjye
Tuhabasange isamunani!»

Mutara ati «untanze inama yabyo,
Nari ntekereje kuyivuga!
Kugundira abanyamurava,
Ukabakoresha iby' umuvundo,
Biba umugayo ukomeye mu Rwanda!

Ubukuru bubatera guceceka,
Ngo wibwize ubupfura nawe!
Ingurube bayinena bikabije,
Bakirinda kuyihunza,
Ari ugutinya amakuba kuri mwe!»

Uwo mu Bwishaza arora hirya;
Yanga kumva uko bamuhenda;
Agira Simoni na Rwubusisi,
Ati «sinkunda ko bampeza !
Mparaye irindi zina kuri ubu,

Iryo bampimbye Rukenyangurube;
Gukenya inkware narabizigurutse!
Kamuzinzi akebuka Umwami,
Ati «aba basaza mubahe amayoga :
Ni yo bakunda bari mu birori!

Nyamara ngusenge uri nyir'u Rwanda,
Ungabire imyanya ya bane muri bo!»
Mutara ati «imyanya sinyitanga,
Kuko nshaka kuyikubira!
Bambe Umwami ntabwo agabura!»
Kamuzinzi agira ikimwaro;
Ngo acyikure azinga icyanwa;
Akaraga azungije mu gahanga;
Ati «ni jye utegeka u Bugoyi bwose,
Ushaka itabi ampe iye sahani!»

Majoro ati «Nturo ga muhaguruke!
Babahe ibyicaro bibakwiye!
Natwe twigire mu byacu!»
Biramugora akebaguzwa arira!
Yari yabonye ibintu byiza;

Uko byakuzuye amasahani!
Ubwuzu bwabyo bumujya mu nda,
Akanwa ke kuzuramo amazi,
Avuga mu muhogo hari ikiniga
Amaso azengamo amansonza.

Arangurura ijwi arahira Kigeli
Ati «reka bwana winkubirana!
Ndi umusaza nkaba mu byacu,
Nyamara nkigimba n'ibyanyu!
Sinabeshya imbere y'umwami

Sinaryarya abagabo ndi undi!
N' iby'ingurube ndabivuyanga!
Sinagenda wenda umfunge,
Cyangwa wigirire uko ushaka!»
Igihe ataragusha bamwumva,

Babona Rwabutogo araranganya,
Afurekana umunya mwinshi!
Bamushiganuje uko bigenze,
Ati «nahugiye ibyo kumva Nturo,
Nsanga bantwaye isahani,

Iriho imihore iteye ubwuzu :
Bayikururira kwa Rutsinga,
Bampa iye iriho intongo nkeya!
Undi ati «urapfusha ubusa amagambo,
Nkozemo kabiri indiba iragaragara!
Isa n'iyiriwe imbere yanjye!»
Karima ati «erega Karyabwite,
Amada yafodotse ni inkeke
Nta bwo ashobokera mu rugendo!
Ibyo bandembye nta kavuro,

Umenya ngo ntereye inyuma yanjye !
Wangerurira iyo sahani,
Kuko wowe imbavu zarenzwe!
Undi aramusubiza ati «watuza!
None ntengase mu idoma

Amatama yawe yo ko adahokwa?
Ahora agutengerana iyo ugenda,
N'urwo rwakanakana ruje!
Uratubeshya si ukubyibuha :
Uhora ubijunditsemo amarenga!»

Rwaburindi, Rwabukamba,
Na Risamaza nyir'u Bukamba
Baza buhanya batinze!
Ngo «mwatindiye iki bahungu?»
Bisarinkumi ahuta gusubiza

Abigira mu izina rya bose
Ngo «twahangarije izuba,
Ngo ridukamure ubuhage
Bw'ibyo twizaniyeho impamba!»
Rwabukamba ati «emwe si wowe!

Ko ubibabwiye se utabakinze,
None bagerura ibyacu,
Ngo aho twijuse iyo mu menyo?
Niba ari ibyo ntitwahoranye!»
Rwaburindi azana igihama,

Amira umuhore atawukanje :
Ugeze mu muhogo haba impatanwa;
Asepfura cyane ajya iwa kajwiga
Asamba asumira Rwubusisi,
Ibyo yamenyereye gufata inkingi
Iyo anizwe yicaye mu kirambi!
Akoma igipfunsi aho byatumbye
Ingoto irahokwa birururuka :
Ingurube ihoroba ityo ubutagaruka
Igira ngo dumburi mu idoma!

Ariruhutsa asesa amarira,
Ati «yambabaza yabigira ite,
Ndayiheraheje ni byo bizi !
Ubwo yegereye umutima wanjye,
Ugiye kwicara hamwe mu nda!»

Na we Ntaganda arisihinga»
Ati «ndabitirirwa kurya ingurube
Ushaka kurora uko babigenza,
Azane isahani ye mwigishe :
Turayicuranwa bya gitutsi,

Sinza koreza uko bisanzwe»
Rwamunigi ati«wirata!
Amaboko ajigita ingurube igahora
Ugira ngo uvovore imihore,
Ndayagushumbije urabiruzi!

Sinahoze nigisha amashuri
Nkanswe ibyangize Karisimbi?
Na we Faransisiko Nzaramba,
Abona isahani y'icyiyuhize
Iriho ibitongo by'uruvuteri

Afata mu maso abiroha mu nda
Amagufwa n'umufa byorerera ko
Nta ndamyi yasigaye bishiraho
Nuko Nyangezi arababwira,
Ati «simbasha kuroha nka mwe!

Mbona mucuriranya ubudatuza,
Nkumva nshengurwa n'intimba,
Nzira gusazira mu bututsi :
Umuhogo wanjye ugira inda ntoya!
Icyanjye mwampa uruhusa mwese;
Nk'utwo nsaguye nkatujyana,
Nkazitondera ku kiraro,
Nkifatishiriza ibigori!
Erega na mwe muri abana!
Nta we uryoherwa aroha bwangu!

Iyo ndi jyenyine nditonda :
Bampa ingurube nkagira ubwuzu,
Imbabazi inteye zikaba inyanja,
Ziruta iza nyina wayibyaye :
Namwe mwunvise aho bahungu!»

Biniga abangikana na Mbaraga,
Barushanwa bunguri biratinda :
Umwe amira intongo akeba umuhore,
Undi aroha mu nda uko byakaje
Umwe abira ibyuya by' uwo murimo,

Undi amaze kwagirizwa n'impumu!
Rwiyamirira ngo abigane,
Aranigwa cyane amarira araza!
Ubwo arayura yaba imbere ye,
Ubusa ahasumiye buramubisa,

Afata ikirere akanura amaso :
Agumya gusamba iramwesura,
Agugura ku ngiga y'umuhore
Na we Gitefano ngo amurebe,
Aratangara arirahira,

Ati «ko wabaye mu bafureri,
Icyo gihe cyose wize ibihe?
Nahoze ngira ngo uranyigisha,
Naho uracyanigwa nk'abatutsi?»
Bideri ati «wirenganya umwana,

Ibyo kurya ingurube aracyabyiga,
Umaze kurunduka ntakanja :
Ahirika bunguri nka Karisa
Cyangwa akarora Kanyangira
Uko amira avuruganya iyo mihore,
Na we Karisa ati «urabashunga!
Ujya kuba intyoza bigira interuro;
Aba yarabanje kuba mu Rweya,
Cyangwa data se ahegereye,
Nk'uko na we wahoze iwacu!

Akaba nyamunsi iyo mu mparage
Akamira isatura n'amasirabo,
Amafumberi ntayanene!
Yaba atumiriwe nk'ibi birori
Akaroha ingurube nk'uko undeba,

Akarusha isirimu kuhaba ingenzi!»
Kanyagira yanga guhigwa,
Ati «aho Karisa ntiwirata?
Izo washyikiriye ukazigiraho,
Si imiranga ngusagurira,

Jyewe utuye hirya yawe?
Ntiwumvise nk'uko ndatwa,
Kugira ngo mvuruganye iyo mihore?
Dore ngutsinde impaka bareba,
N'ejo utanyuburaho imanza!»

N'uko akwegurira isahani,
Inyama z'ingurube arazigiriza :
Zipfa urufaya rw'itatabya,
Umuhogo ucuragira ubudatuza,
Usohoza iza mbere muri barohwa

Ugaruka kwenda izo ahirikirayo,
Awugira rwajya, awugira rwaza :
Abakiza bose ngo : «uramutsinze,
Uri umuhanga wo kumiraza !»
Na we Simoni wo mu Mirenge, 

Ategateganya ibyo yahawe
Agira n'ubwuzu aravumera!
Uko agira imbabazi akora isahani :
Arigata ku ntoki hato na hato!
Abwira Umwami ati «icyo ntegereje,
Urambe umbwiriza uko bigenda!
Dore Mikayire wo mu Busanza,
Yize cyane mu bafurere!
Ararika imihore adahwema
Yanigwa akungiraranyaho ibindi,

Akaroha mu nda iyo bikagenda!
Nguwo umwarimu nkwisabiye :
Ndumva nshaka kumwigana !»
Ndora na Fundi wo mu Rusenyi,
Iyo nyoni ishaje ikiri ishashi

Izina yaryiswe ko riba muntu
Ahaga utubondo asa n'agapira!
Na we Karori ari Rubayiza,
Ahabura icyicaro yatinze.
Asaba guhabwa intongo hose:

Umwe akamuvungurira nk'akantu!
Ingurube isabika udutoki twose!
Ahawe isabune yo kuyikaraba,
Ahinda uyizanye n'amazi
Ati «inzira yose ndibuzirigate

Kuko naje nta gahamba!»
Rutamu abwira uwo mu Buhanga,
Ati «usabe imbari z' iyo ngurube,
Uzifate neza ndibukubwire!
Amazi ashyushye uri ku kiraro,

Bambe ndahoze uri bubirebe!
Gashugi asubiza abiseka cyane,
Ati «ibyo anyigisha yibagirwa ukwe :
Ni jye wabanje kubimutoza!
None wibutse ubwo buhanga,

Umutsima w'ayo mazi se uri he?
N'uko Rwubusisi abirebye,
Yata inzasaya zirakunda,
Inyama ayidonya mu maraka hirya,
Umuhogo urahorahoza biracweza!
Bati «erega urabikorana ubuhanga!»
Ati «ni cyo cyatumye ndondereza!
Mbanza intongo ipfa nkaritsirika,
Igihe ngiteganya iz'imihore!
Bose bamara kurya ibyabo,

Nkabanokeshwa nkayikuza!»
Amiragura nka gatanu Kamari
Aheta umushyishyito w' ikibero,
Yari yabikiye kwikuza!
Uko yakawitoshye mu nkanka,

Isibo y'ingurube ikina mu muhogo!
Urwano narugiriye amakenga,
Ngo biratengukana bijyane,
Inzira yabaye agahombane!
Na we Mukarage arigata ibyuma

Ahinira ku nkokora amashati;
Inzara z' ingurube akazumutsa,
Yanga kuzipfusha akamama;
Aye masahani aranayakomba!
Sinzi uwamubajije aho atwara,

Gacinya asubiza by'ubuvugishwe,
Abihisha cyane abica iruhande!
Ati «urashe icyico uba ubivuze imvaho
Iryoshye ukwayo ntumubeshye!»
Ryumugabe abwira Kaberuka,

Ati «uko iyo ngurube ifite ikinove
Nayitangira mu gitondo
Bukagoroba maze uruhande!»
Undi ati «ndaguhebye uri akanyanda!
Jye nayanzika mu museso,

Nko mu mashoka inkono nkayeza!»
Mutegancuro abwira Katabarwa,
Ati : «ifite aho yandutiye ibitari yo !
Uyimaze itera umunwa uburyohe,
Ibyo ukabigendera bigatinda!»
Undi ati «nagira ngo ntiwabibonye!
Cyane cyane iyo ugize Imana,
Mu rugo bose bakayinena,
Ukayibumbaho uri rukumbi !»
Na we Kanubana ubwe arashega

Agira Munyaneza w'i Buyaga :
Ati «enda dukomeze turohe mu nda :
Dore Muganga aributuvure !»
Undi ati «Muganga uyu w'umuzungu !
Yandusha ubuhanga bw' ibindi,

Naho ureke ubw'ivutu rinyarwanda!
Aho nacumbitse mu baturage,
Naratatishije sinahubutse :
Ibigega byaho ni bitatu bishya,
Imisoto nayimenyereye kera !»

Na we Ruhorahoza ngo ayihage,
Inda ye imusagukira mu menyo!
Agira Butare uyu Godifiridi,
Ati«iyi ko ari uburiza turoyeho,
Izo mu ishyamba birutanwa bite ?»

Undi ati «iy'ishyamba ibuzemo itoto
Igira n'umwuka nk' uw'impongo!
Imibi yakwaganya wahaze,
Ukabona utuze urushyambashyamba!»
Undi ati «enda kora aha ubivuze neza

Iyi yanjyanye agatima kose !»
Na we Fideli wo mu Bunyambo,
Ahaza abangamiwe mu maso,
Ari iby'umuhima ukunda injome,
Akanga kwica inka ze amabere,

Umwami ati «dore uwo Munyambo,
Unennye ingurube tugize Imana!
Amata ari hehe akayagotomera ?»
Ibyo abibabwira yica ijisho!
Injome bayitumiza uwo mwanya,
Umufa w'ingurube bawucuriramo
Ngo bamuhereze ntiyareba :
Akubita ku munwa rurumirana,
Twunva abirohana inkubiri,
Bivuga gorogoro mu nkaka!

Biba urusumo umuhogo wose,
Acurira hasi iyo mu kizenga!
Ati : «amata y'ino aruta ay'iwacu!
Muranywe nk'aya aho kurya ingurube
Mwabikomeza mwahumana!»

Giti mu jisho agenda arata,
Inka zahumujwe amata nk'ayo!
Rwigemera ashize inkubiri,
Akora umukandara aradohora,
Agatebe aragashikamira uko ari,

Ati «uwabwira Majoro ijambo!
Wenda atware inka atsotsobe
Agabure Indyoheshabirayi.

INDYOHESHABIRAYI VII

Inyumba iryohera n'amaso,
Amerwe akica aho itabazwe
Ndavuga izongesha abarebyi,
Ngiyo intamati ihaka abatware,
Iya Rwikundwaho n'abasirimu.

Iyo basamarira bayirabutswe,
Iya rwikanyiza abo batutsi.
Umunsi ihinguka i Kabgayi
Abo mu Marangara ko bakaza ipfa,
Yarahatinze cyane Haguma,

Akabya guhanga iyo nzovu amaso,
Aritegereza aratangara,
Intege zitaha arazihebura
Atumiza igare ryo kujya i Nyanza,
Kwaka uruhusa rw' i Nyarugenge.
Bati «urarwakira ubusa cyane,
Kuko isabukuru yegereje,
Mukaba mwarabihamagariwe;
Ube uhengeranyije icyumweru!
Ati «narushakiraga indi mpamvu

Ngo mputere amasiga muyaga
Nyifatire ahagana ku Ruyenzi
Tujyanirane nyizihirije!»
Bati «ese ni iki uvuga Mutware?»
Ati «munyinjira iki muyizi.

Ko ari yo ndondogozabarebyi!»
Na we Atanazi Kanimba,
Apfa ayo kuyibona ibungabunga;
Iby'urwo ruhusa biramurenga!
Icyo yiringiye kirasohora :

Ingurube ihingutse i Nyarugenge,
Izembagira abakuru mu maso,
Habura uwibuka kumutota!
Uwitwa Mfizi ari Alufonsi
Yari yagiye migezo nk' uko,

Ubutoni bw' iryo tungo rinini,
Burangaza bene ubwite
Isaruti abahaye iba iy'ubusa :
Kuza imburagihe kwe n'imirimo,
Abyizigura nta hazabu!

Umwete w'abakuru waragiye,
Uhugira ku ngurube rubunga :
Ifata mu maso barahumiriza!
Naho ubwo Semugeshi i Bufundu
Aza mu modoka ayihindisha,

Asanga Rwitsibagura mwumva,
Afatiye Birasa ahagana i Nyanza,
Bari ku kirari cy'iyo ngurube,
Bamwingingira kubajyana.
Uwo mu Bufundu akaba anywa itabi,
Ariyumvira bimara umwanya;
Ubwo aribwira ati «nibagerayo
Turayisangira barye nyinshi,
Mbe nitubirije umugabane!»
Ashyiraho akenge arabahakanira,

Ati «ibyo biranyereka ko mwembi,
Iby'iyi modoka mukibibarirwa!
Uko muyiruzi iyi iragatsindwa :
Igira amanyembwa aruhije ubwenge !
Yumva abantu bayinjiyemo,

Abatari jyewe ikabahishura!
Ikanywa risansi vuba na bwangu
Igasara nk' iyasinze, igahwera !
Nkazagomba kugura inshinge,
Nkaziyitera igahembuka!

Kuyibashyiramo byaba rwana,
Si ibigeragezwa ku rugendo!
Yadupfana aho tuvugiye aha,
Ikadutamaza bikadushobera!
Icyakora mwantuma guteguza,

Ndetse mukandika nk'ibaruwa,
Ivuga ko mwaba mutahasohoye,
Ingurube ikicwa mukiri mu nzira,
Nahabwa igaburo ryanyu
Ngapfa kugerekeranya ku ryanjye,

Ngo ndore iherezo uko byagenda,
Umuntu w'imfura abyihase
Agashira inyota y' iryo tungo
Bita Indyoheshabirayi!

INDYOHESHABIRAYI VIII
Ingurube ivura inkono kubiha,
Ikagira ubwenge bwo mu bitekwa
Iya rwiganza mu Misiyoni,
Ncyuye indatwa yo mu bibagwa,
Ize mu rusange rw'abadutwara,

Ikunde iratwe muri rubanda!
Ivane intama mu isafuriya
Ikure isake ku isahani,
Ineshe n'inka iyo mu batetsi
Amahene yose ave mu bikari,

Ikube ibyo bihugu ibe icyigenge,
Ivangwe n'imiteko y'imyaka
Iyihe kuryohera abanyarwanda.
Ni Rutsirikabubihe
Ikabutsura ikabutsinda,

Ikabutsemba ikabuhumba!
Ni Rubumbabatetsi
Rwikunda ku mbehe,
Rwiganza ku myunyu
Rwigenga mu bikari

Ruhatunga burundu
Rwikebera iyo fasi
Ikayitunga nk'umwami,
Ikahabumba itavuguruzwa!
Ni ruhonjoka gitware,

Rwizihirwa n'ibondo,
Ni impogazi rubunga
Ya Rutengeranangingo
Imvurugabisogororo
Ya Rusagasoroli;

Ni inyumba Rwabunga
Ya Ruvonyezabijumba!
Ni Ruteturura abagore b'impumbu
Rutuburira abibutse gucunda,
Ruhimbaza abakikije ameza,

Rusohoka ku isafuriya isaha isohoye
Rutavugisha impuha abo yaryoheye mbere,
Rutetereza abiratana inyama zindi,
Rusendereza amasahani ukabikunda,
Rukorerwaho imisango y'isabukuru,
Rutumirirwa abazungu iyo bava,
Rutera icyunzwe cy'uburyohe.
Rwinopforwa n'abahinyura ibindi,
Rubahaga umubyimba ukaguka
Rubatera umudigi nk'uwa nyamaturi

Ubwo yaturutiye iz'amashyamba,
Ikaba inaturuka kure h'ishyanga
Ndariyibanje izina ry'ingurube
Izajya iratirwa aho yabazwe:
Yitwa Indyoheshabirayi.

Urancira iki wogacwa we  Imivugo Nkuba yaraje ahiga na Sebwugugu. Sebwugugu ati, "yewe ndakurusha, nkurusha byinshi." Nkuba ati, "Reka ra! Ntabwo undusha byinshi, Ni jye utegeka, ntegeka ibiri muri iyi si byose. Iyo nahinze, uwo munsi isi iratekana."
Sebwugugu ati, "Ni jye ukurusha." Nkuba ati, "Reka ra! ntabwo undusha. Wandushe ute kandi ari jye ugusha imvura, mpinda abandi bose bagakangarana, wowe ukajya ahongaho ugaceceka?" 
Sebwugugu, "Jyewe mfukuza amariba meza, ngira byiza nkabitunganya abantu bakuhira, bagakira." Nkuba ati, "Irorerere ni jye ubirangije byose, ndatigita ibintu bigahaguruka byose, ubwatsi bukaboneka, ibintu bikagwira mu gihugu, n'ibyari byababutse bigakira."

Nkuba ati, "Tuzarebe." Sebwugugu ati, "Nanjye nzarebe." Nyuma izuba riracana. Baza guhura. Sebwugugu yagenderaga ku busa, Nkuba akagendera ku mvura. Abantu bari bagiye gushira kuko amazi yari yarakamye.
Inkuba iraritigisa nko muri Rwicanzige. Imvura irahungutse, ijuru riratumbye, imvura irahangutse. Inka zirakize, abantu barakize, barahinze kandi mbere bari barashize barabuze amahahiro.
Inkuba iti, "Sebwugugu ko ari jye ukurusha? Reba inyabutongo zameze, ibishyimbo barabibye bireze, imvura irahangutse. Ndakurusha. Henga nguhake umenye ko ari jye ugutwara. Wowe ujye ugendera ku busa, wibere aho uri igikuku hasi jye ndambura amahanga yose nkagera aho ibintu bigarukira, ngatunga abantu bose."

Sebwugugu ati, "Genda wiyendere ibintu byawe ndabiguhaye niba ari igihe kigeze." Yemera gutsindwa rero. Inkuba iti, "Jyewe ni jye utegeka igihugu cyose, jye ukwiza igihugu cyose, jye ukwira amahanga yose, ngakiza abantu bose aho bava bakagera.
Sebwugugu wowe utunze bike mu ishyamba, ni jye bigenderaho." Bari barahiganiye ku nka yabo Kanyemera. Inkuba iti, "Reba aho zirisha mu ishyamba, ziranywa amazi nizaniye, zirarisha ubwatsi nikomeye."

Nguko uko inkuba yatsinze.
Gikeri na ntashya  Imigani Impyisi yarihoreye ibwira imbwa iti, "uraze twuzure, tunywane." Imbwa irabyemera, biranywana, bikajya bitumirana. Umunsi umwe, binywa amayoga kwa Mpyisi; ngo bucye binywa amayoga kwa Mbwa. Imbwa ibwira ya mpyisi iti, "umunsi napfuye uzampambe, ariko uzampambe iwanjye. Nanjye nupfa nzaguhamba iwawe."

Umunsi umwe, ya mbwa ibwira umugore wayo iti, "ubu njyiye kwihwereza, muze gutuma kwa Mpyisi muyibeshye ko napfuye. Nimpambira mwicecekere, ntimugire icyo muvuga muyireke." Batuma kuri ya mpyisi, barayibeshya, bati, "munywanyi wawe yapfuye." Ikibyumva, iraza, maze ihageze yenda igishirira mu ziko, irayotsa iti, "urapfe upfuye, ugende iby'inshuti biragora."

Hanyuma iti, "ndajya kuyihamba iwanjye." Baranga , bati, "uribuka ko itarapfa yari yarakubwiye ko utazayihamba ahandi?" Ya mpyisi iriyumvira, bigeze aho iturumbukana ya mbwa, igeze aho batayirora, igenda iyikubita ku mabuye no ku biti, iyishwaratura iti, "urapfe upfuye."

Iraruha igera imuhira, Isiga ya mbwa ku muryango yinjira mu nzu, ibwira umugore wayo iti, "mpa imbugita wa mugore we." Imbwa irahaguruka iriruka. Igeze ku irembo, ibwira ya mpyisi iti, "mbonye urukundo umfitiye shahu we! Ibyacu birarangiye, ntituzongera kubana ukundi! Nta kunywana n'impyisi koko!" Impyisi isigara yumiwe, yakozwe n'ikimwaro. Maze urukundo rushirira aho. Imbwa na yo iragenda ntiyongera gucudika n'impyisi.

Nuko urwangano rw'imbwa n'impyisi rukomera rutyo byangana urunuka kugeza n'ubu. 

Mu kinyarwanda baca umugani ngo, "Umukunzi w'impyisi ni we irya mbere."
Mu kinyarwanda baca umugani kandi ngo, "ushaka urupfu asoma impyisi."
Isazi n'uruyuki  Imigani Umunsi umwe, uruyuki rwarabutswe isazi ku muzinga warwo, maze ruyibwirana uburakari ruti, "uje kwenda iki hano? Uyobewe ko muri udusimba tubi, mutagomba kwivanga n'abamikazi bo mu kirere?"
Isazi yumvise ayo magambo arayirakaza, maze igira ipfunwe, ariko ipfa kwihangana na yo, irasubiza iti, "ni koko, ntawahakana ko ari icyaha kwegerana n'inkubaganyi nka mwe!"
Uruyuki rurihandagaza maze rubwira isazi ruti, "mu miryango yose ntabwo wabona utunganye kandi ufite amategeko ukurikiza nk'uwacu. Ibiryo byacu tubihova mu ndabyo zihumura neza; umurimo wacu ni ugukora ubuki buryoha cyane wabugeraho ukaba utabuvirira."
Ubwo rwungamo ruti, "mva imbere wa kanyamwanda we, gatunzwe no guhora kaduhira, gashaka ibigatunga mu myanda kabonye yose kandi kagatera abantu indwara."
Isazi isubiza uruyuki iti, "twebwe data tugerageza kwitunga uko dushoboye, ariko kandi ujye wibuka ko umukeno ari akavurwa kagakira, naho uburakari n'ubwirasi bikaba ingeso ipfa nyirayo yapfuye.
Muritonda mugakurikiza amategeko y'umuryango wanyu, ariko imigenzereze yanyu ni mibi. Uburakari bwanyu butuma mupfa kuruma abo mwita abanzi banyu, kandi umenye ko ukora neza ashoboye, kandi agacisha make, aruta uwiratana imigenzereze myiza myinshi, ariko ivanze n'ubugome."

"Nyamwirukira gushimwa yasanze umuyaga wamutanze imbere."
Imyadukire y'abazungu  Imivugo Baje bambaye, bashaka kuza ino
Baturutse i Bulayi, bafunga isafari:
Bagiye gufunga, babanza imyambaro,
Bakora amakote, bayita imyambaro,
Barora amasanduku, bayita inkangara;
Bakora imikandara, bayita imyeko yabo;
Barora ibirato, babyita inkweto zabo:
Rutamu rw'umuzungu atekere!

Bareba imbunda, bazita imiheto,
Barora amasasu, bayita imyambi yabo;
Barora ibitoryi, babyita amabano;
Barora amabeti, bayita imitana;
Bashaka imbeneti, bazita inkota zabo nu:
Rutamu rw'umuzungu atekere.

Bareba amahembe, akaba amacumbi yabo;
Bashaka amatara, bayita imuri zabo;
Bareba imitaka, ikaba amasinde yabo nu:
Rutamu rw'umuzungu atekere.

Barora igitanda, bacyita urutara;
Barora amagodora, bayita amasaso:
Barora uburingiti, babwita ibirago;
Bareba ibibiriti, babyita inshingo zabo nu:
Rutamu rw'umuzungu atekere!

Barora isahani, bazita imbehe zabo;
Barora isafuriya, bazita inkono zabo;
Bareba amacupa, bayita ibicuma;
Bareba amakopo, bayita inzuho zabo;
Barora amabirika, bayita ibyansi byabo nu:
Rutamu rw'umuzungu atekere.

Bareba ifaranga, baryita amahaho:
Baryatamo abiri, bayita amarumiya;
Barora amakuta, bayita amahaho;
Bayatamo abiri, aba amasenge nu;
Bakoranya imiringa, bashaka imikwege!
Bakoranya za nigi, bashaka za ngoro;
Bafunga imyunyu, bakoranya imyenda myinshi nu;
Rutamu rw'umuzungu yaje ubwo!

Baje mu ndege, bagenda hejuru,
Baza mu meli, bagenda mu mazi,
Baza mu mashuba bagenda ku butaka,
Baza amatandi, bagabana amashinga;
Bakwira amahugu, bagabana amayira;
Bakwira mu isi yose, ntibagira ubuhungiro:
Rutamu rw'umuzungu akabivuga:

Bacyiza Afrika, babanza Hindiya;
Baturuka Amerika, basubira Daresalamu;
Bahita iya Nerobe, bagenda Mambasa;
Baza iya Kenya, basubiza iya Mwanza;
Baza Bushoga, bagenda Bukira;
Baza i Bukedi, baturuka i Bunyoro;
Baza i Buganda, Buganda bwa Ntebe:
Rutamu rw'umuzungu ataha aho!

Baza aka Ntebe, baboneza i Kampala,
Bagenda iya Mbare, baboneza Maziba;
Na Tala-Mariya;
Baza mu Rwera, urwa Buganga;
Baza Bukaya, bashinga Bukagata:
Rutamu rw'umuzungu ataha aho!

Bwarakeye nu, baza mu Koka,
Baboneza Mutemura,
Bagenda muri Gako, bamanuka Burahi;
Basumira i Nyendo, baza Gitovu,
Ingambi yabo Masaka
Rutamu rw'umuzungu ataha aho.

Bwarakeye nu, baza Kayaza na Kabuhoko;
Baza Matare, bagenda gikondo
Na Kalisizo yo kwa Kagoro:
Baza Burinda, na Nshambya kwa Titi;
Baza Bukira, bataha Cyotera ya Rwamucyoli
Rutamu rw'umuzungu ataha aho!

Bwarakeye nu, baza Mitebili na Karunduma,
Baboneza Shange, bagenda Gakuta,
Baza Rukoma, baboneza Busimbi,
Bataha Tukura yo kwa Safari;
Rutamu rw'umuzungu ataha aho.

Bwarakeye nu, baza mu Rubaya
Baboneza Mugambazi, baza Urugunga;
Bagenda Gitara yo kwa Nyamutura,
Baza Akanyanja, inkambi yabo Cyaka:
Rutamu rw'umuzungu ataha aho.

Bwarakeye nu, bagenda Gitundu,
Baza mu ibuga, irya Gitengure :
Binjira ishyamba, baza mu Kagwa;
Baboneza Gishogo, baza Gishahu;
Bagenda Bugene, bataha Nyagahanga:
Kwa Rumanyika, umwana wa Ntare
Akaba Umunyambo rwerure:
Rutamu rw'umuzungu ataha aho.

Bwarakeye nu, bamanuka Rwandara
Bagenda Rwambara, baza Turudodo
Bagenda Rwiibicunshu, bagoboka Gafura;
Bagenda Urukari; bamanuka Bweranyange;
Baza Akameyu, bamanuka Buragara
Bagenda inyanja yose, inkambi Kageyo 
Rutamu rw'umuzungu ataha aho!

Bwarakeye nu, bagenda Kageyo
Baza mu Gatojo, baterera Mubali;
Bagenda Miganda, baza Gasarabwayi;
Baboneza Urwuya, urwa Migamba;
Baboneza Byizitiro, baza Nyakurazo;
Inkambi yabo Nyamiyaga 
Rutamu rw'umuzungu ataha aho!

Bwarakeye nu, bamanuka muri Nyabombe,
Baboneza mu Irasaniro, baza Myatano;
Baturuka Kayenzi, baza i Kanyinya;
Bambuka Intaruka, baza Mukarange;
Bakomeza mu Iragwe, baza i Kabare,
Bagenda iya Ntsinda, baza i Kalitutu;
Baboneza Nyarusange;
Bakomeza ku Kabuga, k'imbere y'Abatwa
Bataha i Rwamagana:
Rutamu rw'umuzungu ataha aho!

Batumiye Sharangabo, ngo atange amaposho
Ari amazimano;
Ngo ashake izikamwa, ashake izibagwa;
Ngo ashake abapagasi, bajyane ibintu bye;
Ngo ashake Nyempara, agende imbere ye,
Ngo amugeze i Nyarugenge:
Rutamu rw'umuzungu akahabona!

Bwarakeye nu, bagenda Uruhimbi, urwa Gishali;
Baza ku Gasi, bagenda aka Ndago,
Baza i Cyimbazi, baboneza Cyarukamba;
Baturuka i Ntunga, bagenda aka Musha;
Bakomeza mu Nkira, bagenda Runyinya;
Bakomeza i Nyabagaza;
Baza Ruhanga, bakomeza Mbandazi;
Baza muri Rugende, ingambi yabo i Kabuga:
Rutamu rw'umuzungu ataha aho!

Bwarakeye nu, bamanuka Gasogi,
Basubiza mu Rudashya;
Baza umurindi, bagenda aka Ndera;
Bakomeza icyanya cyose;
Baboneza Kanombe, baza Remera;
Bakomeza i Gishubi, baza Kimihurura;
Bagenda Agatoke, bataha i Nyarugenge:
Rutamu rw'umuzungu arubaka.
nzashira ingurugunzu nkiri ingagi Umugani w'umugenurano kwihagararaho, kutisuzuguza Umunsi umwe isha yaganiraga n'izindi nyamaswa, nuko iza kuzibwira, iti, "aho mwari muzi ko naguze ya nzovu nini muzi, none ikaba inkorera?" Impongo yumvise ayo magambo iratangara cyane, iti, "ni uko uvuze? Sigaho kutubeshya! Ndetse ejo kare tuzayibariza!"
Ntibyatinze mu museso wa kare, impongo irazinduka no kwa Nzovu iti, "ejo isha yatubwiye ko yakuguze, ngo none urayikorera, biradutangaza cyane. Twari tuzi ko inyamaswa twese tugomba kukubaha no kugutinya, none ni ibyo?
Ikibabaje kandi yabivuze hari amasatura, ingurube, ibinyogote n'izindi nyamaswa ziciye bugufi." Inzovu yumvise ayo magambo birayitangaza, irarakara, bituma yiyemeza kubaza isha icyayiteye kuvuga ayo magambo ateye isoni. Irahurura na yo.
Isha ikirabukwa inzovu itangira kwirwaza. Iraniha cyane, ivuga nk'iyarembye. Iti, "ikirenge we! Imbavu we! Umutwe we! Ayi data we!" Ubwo niko yigaragura hasi. Inzovu ibonye isha imerewe nabi igira impuhwe, ariko ntibyayibuza kuyibaza icyatumye itinyuka kuyisebya mu ruhame rw'izindi nyamaswa.
Iti, "niko sha ngo waranguze ungira umugaragu wawe? Ngaho se nikavuge!" Isha irasubiza iti, "Nyagasani ni nde wanteranyije atya?" Inzovu irayisubiza iti, "inyamaswa mwari kumwe ejo ni zo zabimbwiye kandi urazibuka."
Nuko isha irayibwira iti, "dore uko meze ubu nararembye, kandi maze iminsi ntaho njya. Ibyo se si ibikwereka ko ari abanzi bashaka kunteranya na we? Nkurahire, sinigeze nabirota mu nzozi!" Inzovu yumva igize impuhwe, ariko ntiyashirwa. Iti, "ngwino nguheke tujyane kubaza impongo, na yo mwari hamwe ejo, menye uvuga ukuri."
Inzovu irayiheka.

Mu nzira byahura n'izindi nyamaswa, isha ikagamika, kugira ngo izereke ko ihatse inzovu. Inyamaswa zibibonye ziti, "ni koko isha yahatse inzovu, dore irayihetse!" Inyamaswa yahura n'indi ikabiyitekerereza, maze iyo nkuru ikwira hose.
Inyamaswa zirashika na zo ngo zihere amaso, zishire amatsiko. Inzovu ikomeza urugendo ihetse ya sha, bitaragera aho impongo ituye isha yibaza uko iri buhindure ibyo yavugiye ku mugaragaro. Isanze bitaza gushoboka yigira inama yo gucika.
Uko yakicaye ku mugongo w'inzovu iritunatuna irazimiza igwa mu ishyamba irihisha. Inzovu ntiyamenya ibyabaye, ikomeza kugenda. Igeze aho impongo iri, ngo yururutse umurwayi, isanga yagiye nk'ejo.
Irumirwa kandi ikorwa n'isoni, kuko nta nyamaswa n'imwe yali isigaye itaramenya iyo nkuru.
Isha yari yayirushije ubwenge.

"Ubugabo si ubutumbi."
Abana  Imivugo, Abana Mwogo si yo kwoga
Uwo mwonga uhorana umwaga
Kwonona irabishima
Gushimuta yabigize ishingiro
Ishavu irishira ishenguye
Icyanga ikigira hari n'icyoko
Icyambu ikacyaha
Amashashi ntayishoka
Ihorana ishoka n'umushiha
Imivu ivuduka irimo indurwe
Y'Ubufundi n'Ubunyambiriri
Y'ababyeyi bakiri ku kiriri
Yatumye ikambakamba ibikombe
Ubukombe bw'intare iravogera
Irivuga iravovota
Hirya no hino ari imiborogo
Iricugusa ikicunda
Yakwicuma ikarasa amacumu
Maze ikaboga indubaruba.
Ihene, Imbwa, n’Inka Inkuru yabana Bawucira abana Ibyivugo by'abagabo 1

Inkerarugamba y'umuhungu
Ab'imihisi ntibamburanya imihigo
Barareka nkayibanza jye ngabo y'umutwe.

Ndi imbonezamyambi ya Rugina
Ndi umugirwa w'intore
Intambara iteye ubwoba nyibanza imbere
Ndi Ruterabwoba ndi Rutaramanaguhiga.

Ndi isata ishoka bagasamara
Ndi bishyika bishyika umutware ku mutima
Ndi Inshyikana ku mubiri
Ndi ingeri yasumbye inkiko.

Ndi Mihigo itarambira abahungu
Minega icyaha induru
Rubabazigitero igitaramo gihimbaje
Ndi Rutikanga urukubo ndukotanamo.

Ndi Ngabo itagerura icyusa ya Runyagiranduru
Intambara ngezemo ntishogosha
Nkaba imanzi y'abacu.

Ndi Ngoga bavuga inkubito
Ndi Rukerakubarusha
Inyamibwa narogeye mu yindi mitwe.

Ndi Rubimbura ahananiranye wa Simpunga
Umuheto urengera imfura nywuhorana mu ntoki.

Ndi Rudakubana mpamya induru
Indamutsa murwanira ishyaka
Ndi umuhungu udahehembya amakuza
Ngira impambara mu mihigo
Nkesha indatirwabahizi.

Ndi Runihura mbanje mu iteme
Intwari bahariye ibanze
Rudasongerwa n'amasibe
Ndi inkuba ihindana iminega.

Ndi Rupfukamiramakombe rwa Nyamukeba
Ndi n'Imanzi ya Rukubamo
Semwaga wa Rugango
Ndi ingabo inesha igitero.

Ndi Rutayoberana mu nduru rwa Semwaga
Rukabu ntwara Rubibi rugerna ikirari
Nyibana mu nduru
Runihuza iminega
Ndi icyamamare cy'umutwe.

Ndi Rwema rw'intare Rubaririzakobe
Inshongore sinagarambye ndi Rubabazigitero
Ndi umugabo ushita ababisha ku ndekwe wa Rushimirwabigwi
Ndi umushumba w'urugamba
Ndi uragira amakuza.

Nkubito itihorera induru
Rutikuranamakuza nsanganya igitero
N'iyo gihingutse ngiterana imbaraga
Ngarambe itikura imbere y'ingabo
Ndi Rwema badahiga
Ndi Nkubito idasubiza imihigo ku rugamba
Ni jye Rutavutsamakuza.


Ibyivugo by'abagabo b'intwali 2

Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.


Ibyivugo by'abagabo b'intwali 3

Ndi Minega icyaha induru Rubabaza igitero,
Inyamibwa y'abankunda
Rwema rw'umutwe ndi ingenzi ibamenera.

Ndi Minega idasa n'impunzi, intambara isezeye abayisalika,
Rwamwaga nsezera ingabo.

Ndi Minega ya Rubimbulirangabo, sintiya gukotana ikobe livuze.

Ndi Minega ya Rugambwa, ndi rukanika abo ndusha kuba umutwe.

Ndi Mutarugera wa Rugina, ishyanga mpagomwa umusore.

Ndi Mvutaguranamitali ya Rutamu rw'isabutanga,
Uwo abatware bakundira icyusa,
Mu Mbuga na Nyamisagara nasatiye intambara.

Ndi Ngoga ihanikira abatinyi, abatali aho rukomeye bakubirwa inyuma.

Ndi Ngoga ya Rugango, urugangazi mpindana umwaga.

Ndi Nkubito ilirimbwa ku iteme ya Rutanguranwashyaka,
Ndi ruti rwemeye amahina,
Ndi Ngoga bavuga imbaraga ya Rubabazandongozi.

Ndi Nyamuhurura bahunga, wa Ruhozamihigo, ndi Ruboneza ayera ibirenge.

Ndi Nyamukabukira ilidahemba, lyajya guhemba ligahetura.

Ndi Nyamutikura inshuro ibigembe wa Rugemanduru,
Umugirwa w'urugamba narukenesheje banyaga Inyagirabahizi.

Ndi Rudacogozwa n'abafozi, nikingiye ingabo itanyeganyega.

Ndi Rudakenga bavuga imihigo, rutaganira nsumba ibigarama,
Inkebamugabo ya Bigaga, narashwe mu biganza mvuna igaju lya Munana.

Ndi Rugaragara ku rugamba rwa Nyandekwe,
Imfizi irwana ishyaka, ishyanga, baranyifuza,
Ngo ndi Milindi imenera ingabo.

Ndi Rugaragara urugamba rukomeye,
Ndi rusesa igitero igitondo kigatangaza.

Ndi Rugaragara mu z'imbere, rushinguka mu z'inyuma,
Ruterabwoba, Sebuharara Nkombe ya Rugina
Nimanye inka mu nkoko, inkomere zinyita Rugina.

Ndi Rukanika amakuza, ndi Nyilimbaraga y'ishyaka,
Ishyanga ntibaranshira amakenga,
Ndi inshongore ikaraga ababisha, ndi ruti rutavaruka n'amahanga.

Ndi Rukelikibaye amasonga abaliriza iyo bicika.

Ndi Rusakara nkubita inshuro rwa Ngabo nziza,
Niciye ku cy'ihubi, abahungu bahurura bantabaye,
Nkitwa inkerarugamba itagamburura mu mihigo.

Ndi Ruti rutavaruka n'amahanga, abo mu mutwe wacu baranyifuza,
Ngo yaje Rukabu bisunga isonga batijana.

Ndi Rutinywa rutima intambara igicuza, ndi icyaga kibageruza.

Ndi Rwamamara mu ntambara,
Rwa Mutagisha imitwe y'imenerarugamba,
Iyo nzilimo ntizikubana ngungiza amahina.

Ndi Rwema rw'abahizi, rwogezwa n'abagabo rwa mucurankumbi,
Abanyamahanga bangize indahiro.

Ndi Rwigerezaho intwali zisalitse,
Ndi nyamuca aho batinya wa Rubuza imanzi gutabara,
Ndi ruti ruhorera abishwe n'imyambi.


Ibyivugo by'abagabo b'intwali 4

Ndi Rwogezwa n'ingabo rwa Ngango,
Singarambira urugamba nka rubanda rw'inganizi,
Ntwara amacumu adahemba.

Ndi umunihuzaruti wa Rutamu urugamba dutonganye ntirutaha,
Ndi rubalirizakobe.

Ndi umuzibanduru wa ruzingandekwe, ntwali imena urugamba
Iyo nyibanguyemo amakuza abatali isibo barasigana, nkarwigiraho na Nkubito.

Ndi uwo amahina adakura umutima,
Uwo imbambanyi zikundira kwizera wa rwuhirandekwe,
Ndi umutegeka w'intambara intore zangize uwo kulinda.

Ngoga yasiliza mu masoko, Ntare yasanze ndi rusumbanyamugabo

Nibiliye mu iteme niburukira mu itabaro,
Intukura nyikuye mu za Matama,
Umubisha mutambika ku ruhembe rw'umuheto.

Nyahuzi y'amacumu ndi rutinyirwa amakuza,
Iyo ngeze mu gitaramo nta mutware umvugana impuhwe,
Ndi Mwaga w'Indinda.

Nyamuturuka intamabara ku mutwe,
Nyitera amacumu ngira ngo idakira uwa Rugemahabi,
Ndi Njyarugamba.

Nyili umuheto w'imfuruta nawukubise umuhima ku nda,
Umuhimakazi arayidoda, nkaba rukindurambavu.

Rubabaza igitero rucyaha abaganizi, inyamibwa idatinya,
Ntera inshuro ntigaruka.

Rubabaza kubarusha, rugumaguza ingango,
Rushengurana inkindi, inkuba idasongerwa nishe Sumiramya.

Rucumitanamifuka rufungulira amaco,
Icyo abandi bamukundira ntacikwa n'uwo yahamije.

Rudakenga bavuga imihigo, rukemampunzi batijana,
Ndi inkuba irakazwa n'induru.

Rudatsikira yumva induru rwa Nyandekwe,
Ndi indongozi y'urugamba, iyo ruvutse ngenda imbere.

Rugaragara ahananiye ingimbi rwa Ngabo nziza,
Nkubita urugamba rugishyikirana, nkaba ruhindananjunga intwali y'ibanze.

Rusakarana inkubito Rwagitinywa,
Inyamibwa yo muli izo nkuba, ndi rulirimbwa ahananiye indi mitwe.

Rushimutamuntu rwa Nyamashara,
Imfizi y'icyaga kandi ndi ingare y'ingalika mu mahina,
Nkaba imfizi itsinda bihinanye, ndi ruburamanywa Rwagitinywa.

Rutabura ubugabo ngeze mu babisha,
Rwagitinywa Rugina ntibamburanya,
Itabaro ndihoramo jye nyamibwa y'umutwe.

Rutaganira nenze ingabo, rusuzuguza abo twahigiye gusohoka,
Ndi imanzi mberewe n'umurera.

Ruti bataramana inyuma, ruboneka mu b'imbere,
Rusatira aho twateye, rutagarukanwa n'inshuro.

Rwigerezaho nkumbuye kuba intwali,
Rwa Nyilimbirima ntwara imbibi y'umukore, sinyigura umukinzi,
Niciye mu rwamu rw'imbunda, imbungiramihigo zizi icyo nazimaliye.

Rwononamirera rwa Mugema, ndi ikibyiruke cy'inzovu,
Narasaniye mu bikombe ibitare birakuka,
Abo mu gicu birahira Rwahama rw'i Muganza.

Mihigo itikura isuli igasandaza n'uyikinze, si ndi isibo muli izi ngabo
Uwarobanura ingenzi yambanza jye nyamibwa.

Mugabo umenera intore mu ntambara iteye ubwoba,
Yishe nyir'ibiti, yiciye Nyamikingo umwami yamutumye,
Yishe na Rugina rwa nyir'icyahi.

Muribuzi wa Rumanzi inyota y'amacumu;
Runyagiramihana n'ubu ni ingwe, akumira urugamba,
Ni inkerarugamba itagamburura.

Munyurangabo wa Rugango, rugandura amakuza,
Mbona amakombe y'ibyuma nkarwanira kuyasanga.

Munyurangabo wa Ruhuta, umuhungu sinitalika intambara zambonyeho Rugina.

Wambajije Mudakikwa na Mukikwababisha,
Iyo nshatse kubura indekwe nsa n'inkangu y'i Buhoma.
Ubucuruzi bwa Nshokeyinka 2  Imivugo Inkerarugendo ya rugina,
Ndi umugenza w'igihame,
Nabyirutse nihakana igihombo!
Mu gihugu cy'abambaye imbindo
Nabimbuye gusorera inzira!

Mu nzandiko z'ibitegetswe
Nakurikije regerema!
Mu rupango kwa Mariti
Nungutse ibihumbi bitatu,
Ab'ingurube bazikurura mu migozi!

Mu isoko ry'i Gitarama
Natumburukanye ipatanti,
Abatagira icyete
Icyambu cyo guhita cyabagumiye!
Mu mategeko y'Abakuru

Nakurikije uko Leta ishaka!
Mbona mporana umuruho
Ntibyambujije amanota,
Nashoboye kuba uwa kabiri
Mu kizame kwa Muganga;

Ab'amakenga bacyohereza intumwa
Sinatinya nigirayo!
Byenda gusetsa, Urwenya no gutebya  Abakuru Uyu mugani baca ngo: "Yigize syoli", bawuca iyo babonye umuntu wese wigize umushirasoni kabuhariwe, akaba ikinani muri byose; ni bwo bagira, bati "Uno mwana cyangwa uno muntu yigize syoli!" Byakomotse kuri Syoli w'i Nyagahanga (Byumba); ahagana mu mwaka w'i 1600.

Syoli yabyirukiye ku Cyuru (Byumba), ku ngoma ya Mutara Semugeshi; abyiruka akunda umuhigo, aba umuhigi w'umukogoto; akica inyamaswa z'ishyamba ndetse ntakangwe n'iz'inkazi: nk'intare, ingwe, imbogo n'izindi. Abandi bahigi baza kumurarika ngo bazajyane guhiga, akabakabukana ngo ntibazi kurasa; ati "Nzijyana n'umuheto wanjye!" Umugore we yamugira inama yo gufatanya n'abandi kuko nta mugabo umwe, Syoli akamutwama, ngo: "Aho ntugira ngo nanjye ndi nka bamwe mupfa kwita abahigi!" ati "Uretse no kujyana umuheto n'aho najyana inkoni yanjye nta nyamaswa yandinda!" Umugore agatererayo utwatsi ati "Urambone!" Ariko bimwanga mu nda, bukeye ashaka inzoga, ayijyana ku Cyuru kwa sebukwe (se wa Syoli).

Agezeyo abwira sebukwe, ati "Dawe iyi nzoga nkuzaniye ni iyo kugira ngo uzampanire umuhungu wawe yarananiye; yihaye kujya ahiga mu ishyamba rya Nyagahanga wenyine, kandi muzi uko rimeze; ati "Ndetse n'abandi bahigi bamuraritse arabirukana ngo ni we uzi umuheto wenyine, batirimuka, nagira ngo mwumvishe ukuri kwabo akantwama akandaza ku nkeke ankoba. Sebukwe aramusubiza, ati "Genda, ndamara gatatu nkaza kubaza icyo kiroge uko cyigize".

Ya minsi ishize, umukambwe arashyogoza ajya i Nyagahanga iw'umuhungu. Agezeyo asanga Syoli yagiye guhiga wenyine; nimugoroba abungukana ingwe yishe, asanga se yicaye iwe amwereka umuhigo. Amaze kwicara, se aramubaza, ati "Mbese ko uje uri umwe, abandi mwahiganye bari hehe?" Syoli, ati "Nta bwo mpigana n'abandi mpiga jyenyine. Se, ati "Ese mwana wanjye niba uri n'umukogoto, harya urasa umuhinyoro ntiyarengera uzi kwinjiza?" Syoli ati "Aho nabereye sindahigana n'abandi." Se ararakara; ati "Nkabona n'umugore wawe yaraguhannye ukamunanira, koko wigize intabikozwa!" Yungamo, ati "Harya ngo wica ingwe sha! hari ubwo urutoni urunguru ruzakwihererana ubure kivurira!" Umusaza arara ataraye, bukeye azinduka yitahira. Amaze gutaha muka Syoli asigara mu mazi abira kuko yareze umugabo kuri sebukwe. Syoli arabisha, abwira umugore; ati "Ubu ngiye mu ishyamba kandi sinjyana umuheto, ndajyana icumu n'inkoni yanjye nkuzanire intare; ariko nimara kuyikwereka wiyimbire; noye ayo!"

Nuko aturumbukana icumu n'umujinya wica inka, ubwo hari ku kagoroba, ageze ku ishyamba ajya ku nama mu rucucu rwari mu nsi y'inzira, agisutama urukwavu rumuturumbuka mu nsi yiterera hejuru, agira igihunga, aragwaguza, yishita ku icumu rye ryari rimushinze imbere, rimwahuranya umutima arahwera; azimira atyo azize guhinyura ay'abakuru. Kuva ubwo rero rubanda bibuka uko yajyaga ananira abamuhana ntakangwe n'inyamaswa z'inkazi, bakurizaho bavuga ko umuntu wese wananiranye mu mico akigira intabikangwa yigize syoli.

Kwigira syoli = Kunanirana mu mico.
Ngarama na Saruhara Umugani muremure Bawuca barikuvuga kubutwari Umunsi umwe, Petero Nzukira yari yiriwe atemera ibishyimbo mu ishyamba. Yari yakoze ataruhuka, kuva mu gitondo cy'urwanaga kugera mu mataha y'inka. Akabwibwi kagiye gukwira ageze imuhira, asanga ibiryo bitarahwana, atangira kuvumagura umugore, ngo ni umunebwe.
Umugore aramuhindukirana ati , "mbese Petero mugenzi wanjye, ko utahanye inabi? Ahubwo, umva ko abagore turi abanebwe, urareke ejo tuzagurane imirimo, nzirirwe ntema, nawe usigare mu mirimo y'imuhira, tuzarebe uzarusha undi kuvunika n'uzarangiza imirimo ye neza."
Petero ati , "ndabishimye, wabona ukazumva ukuntu umugabo avunika. None ahari byazagutera kurushaho kunyubaha no kumenya ko ari njye ugutunze."

Mu gitondo, izuba ritaraganya kurasa, umugore atora inkoni n'umuhoro, ajya mu ishyamba gutema. Yagiye yishimye cyane, arushanwa n'inyoni kuririmba. Petero we asigara imuhira. Hashize umwanya atangira kwicwa n'irungu ry'imuhira. Ariko yanga kwiheba, agerageza kurirwanya.
Niko kubuganiza amata mu gisabo, atangira kuyacunda n'ubuhanga bwinshi! Nk'uko bisanzwe n'ubundi, umurimo mushya utera umwete. Ariko agasusuruko kamaze gukwira, Petero atangira kwuma mu mihogo. Aherako ajya gushakira akayoga mu rwina bataramo inzagwa.
Urwagwa rwari rutaze mu gitariro kinini cy'idebe. Icyo kidebe cyari giteretse ku gasenge ku mitambiko itatu, kandi cyari gifite urufunguriro rw'icyuma mu ndiba. Nuko Petero amaze gukiranura ako kuma kafungaga, agiye gutega ibirika ku mwenge w'igitariro, yumva ingurube irafutagira amata mu muryango w'inzu.
Niko gutera hejuru ati, "amata yanjye we, yashize!" Uko yagafashe ibirika mu ntoki, ahita yiruka, maze asanga igisabo gihennye n'ingurube yigaragura mu kiziba cy'amata. Ingurube imubonye ishaka guhunga, igihe igiye kumucaho, ayiguherereza ibirika mu nsina y'ugutwi, ingurube yikubita hasi, irashya rimwe gusa!
Igihe akiyikorakora yicuza icyo akoze, yibuka yuko yasize adafunze igitariro, ahubuka nk'iya Gatera, yihina mu mwobo, anyerera mu kiziba cy'urwagwa, yicura intembe.

Abyutse asanga cyakamye. Nuko Petero Nzukira ava mu mwobo ajejeta inzoga. Sinakubwira isoni n'agahinda yari afite. Reka inyota yo, yaramusibaga! Aragenda yegura igisabo ajya kukibuganizamo andi mata. Igihe icunda arigejeje hagati, yibuka ko inyana ikiri mu ruhongore. Ati, "yooo! Dore amanywa amaze gukamba, kandi sindahura inyana!" Aherako ariruka, ajya gukingurira Sine.
Ariko kugira ibyago bitera kumenya ubwenge. Yamaze kuzitura inyana aribwira ati, "ubwo nasigaranye n'umwana w'igitambambuga, nkaba kandi ngiye kuvoma, iki gisabo ningisiga aha ngaha, aribuze kugihirika. Ndamuzi ni inkubaganyi. Naba kandi nongeye gupfirwa ubusa."
Nuko akizirika mu ijosi, kigenda kinagana mu bitugu. Atora akabindi, ajya kuvoma amazi yo kuhira Sine. Igihe yunamye kudubika ikibindi, amata yo mu gisabo aseseka mu mutwe no mu iriba. Nuko Petero yunamuka mu iriba, ati, "ibi ntabyo! Nta mata, nta mavuta nteze kubona uyu munsi.
Reka gusa njye kuhira inyana, nayikenesheje rwose, ntikigiye kurisha. Inzu yanjye yamezeho ubwatsi buryoshye kandi bwinshi, ndetse nayijugunyeho n'ibishazashaza byinshi.

Henga njye kuyuriza, ntacyo bitwaye uruhiza rwayo rurakomeye, kandi hasi yubakishije amubuye manini!" Inzu ya Petero yari yubatse munsi y'umugunguzi muremure; mu rubega rw'umugunguzi hareshya n'ubutaka. Petero niko kuhatambika ikibaho kinini; cyambukiranya inzira n'uruhiza rw'inzu, abona kucyurizaho inyana ye.
Ariko rero Petero ntiyashoboraga kuguma hejuru aragiye inyana, kuko yagombaga kugemurira umugore we. Ni ko kuzirika umurunga ukomeye mu ijosi rya Sine, awumenesha igisenge, utunguka mu nzu imbere.
Hanyuma aramanuka, azirika wa murunga ku kuguru, aribwira ati, "ni uko Inka yanjye nishaka kumanuka ndabimenya." Ahasigaye Petero atangira gukora, akebagura inyama vuba vuba, aroha mu nkono, acuriranya n'ibitunguru n'inyanya. Inkono ayitereka ku ziko, yiyegereza inkwi aracana.

Ngo hashire akanya, Sine irambirwa kuguma hejuru y'inzu, kuko hayiteye impungenge. Ishaka kumanuka mu rubega rutereye ku mugunguzi no ku kibaho. Ibonye ko ari habi, ishaka gusubira inyuma, ubwatsi bw'inzu ikandagiyeho burasohoroka, imanukana na bwo!
Muzi rero ko Sine yari iziritse ku mugozi. Muzi kandi ko uwo mugozi Petero yari yawuziritse ku kuguru. Mu kanya Sine imanutsemo, Petero na we aritera, amaguru ashita mu gisenge cy'inzu, acurika umutwe. Iyo icyo gisenge kidakomera biba byarabaye bite? Bizi Imana! Petero yamaze gufatwa n'igisenge cy'inzu ye, Sine inaganira hanze; maze sinakubwira imiborogo!
Muka Petero abonye ko ibiryo bitaziye igihe, ararambirwa agaruka imuhira kureba; kandi n'imbeshyerwe ibyo gutema byaramutondaga. Nuko abonye Sine inagana, biramutangaza, arisumbukuruza, umugozi wari uyifashe awucisha umuhoro. Inka yikubita hasi, ubwo, ihabaduka vuba. Petero na we, mu kugwa yabanje umutwe muri ya nkono yari ku ziko. Amahirwe ni uko umariro wari wazimye, naho ubundi aba yarahiye. Yakobotse ku gahanga no ku zuru, akuka n'amenyo abiri.
Umugore yamaze guca ikiziriko, yinjira mu nzu, atabara ibibomborekanye. Asanga umugabo we amaze guhaguruka, avirirana amaraso mu kanwa. Ni ko kumubwira amuseka ati, "ari njye, ari nawe, ni nde warushije undi kuvunika none? Ewe, sinjya kugutabira amacumu, wakoze kandi wavunitse, umuntu watetse, ugacunda, ukarera umwana, ukica ingurube, ukarwana na Sine, mugakotana bene aka kageni, n'ibindi ntazi! Ngaho rero noneho kubitiraho no kungaburira."

Nuko Petero araceceka abura icyo asubiza.
Petero Nzukira  Imigani Umunsi umwe, Petero Nzukira yari yiriwe atemera ibishyimbo mu ishyamba. Yari yakoze ataruhuka, kuva mu gitondo cy'urwanaga kugera mu mataha y'inka. Akabwibwi kagiye gukwira ageze imuhira, asanga ibiryo bitarahwana, atangira kuvumagura umugore, ngo ni umunebwe.
Umugore aramuhindukirana ati , "mbese Petero mugenzi wanjye, ko utahanye inabi? Ahubwo, umva ko abagore turi abanebwe, urareke ejo tuzagurane imirimo, nzirirwe ntema, nawe usigare mu mirimo y'imuhira, tuzarebe uzarusha undi kuvunika n'uzarangiza imirimo ye neza."
Petero ati , "ndabishimye, wabona ukazumva ukuntu umugabo avunika. None ahari byazagutera kurushaho kunyubaha no kumenya ko ari njye ugutunze."

Mu gitondo, izuba ritaraganya kurasa, umugore atora inkoni n'umuhoro, ajya mu ishyamba gutema. Yagiye yishimye cyane, arushanwa n'inyoni kuririmba. Petero we asigara imuhira. Hashize umwanya atangira kwicwa n'irungu ry'imuhira. Ariko yanga kwiheba, agerageza kurirwanya.
Niko kubuganiza amata mu gisabo, atangira kuyacunda n'ubuhanga bwinshi! Nk'uko bisanzwe n'ubundi, umurimo mushya utera umwete. Ariko agasusuruko kamaze gukwira, Petero atangira kwuma mu mihogo. Aherako ajya gushakira akayoga mu rwina bataramo inzagwa.
Urwagwa rwari rutaze mu gitariro kinini cy'idebe. Icyo kidebe cyari giteretse ku gasenge ku mitambiko itatu, kandi cyari gifite urufunguriro rw'icyuma mu ndiba. Nuko Petero amaze gukiranura ako kuma kafungaga, agiye gutega ibirika ku mwenge w'igitariro, yumva ingurube irafutagira amata mu muryango w'inzu.
Niko gutera hejuru ati, "amata yanjye we, yashize!" Uko yagafashe ibirika mu ntoki, ahita yiruka, maze asanga igisabo gihennye n'ingurube yigaragura mu kiziba cy'amata. Ingurube imubonye ishaka guhunga, igihe igiye kumucaho, ayiguherereza ibirika mu nsina y'ugutwi, ingurube yikubita hasi, irashya rimwe gusa!
Igihe akiyikorakora yicuza icyo akoze, yibuka yuko yasize adafunze igitariro, ahubuka nk'iya Gatera, yihina mu mwobo, anyerera mu kiziba cy'urwagwa, yicura intembe.

Abyutse asanga cyakamye. Nuko Petero Nzukira ava mu mwobo ajejeta inzoga. Sinakubwira isoni n'agahinda yari afite. Reka inyota yo, yaramusibaga! Aragenda yegura igisabo ajya kukibuganizamo andi mata. Igihe icunda arigejeje hagati, yibuka ko inyana ikiri mu ruhongore. Ati, "yooo! Dore amanywa amaze gukamba, kandi sindahura inyana!" Aherako ariruka, ajya gukingurira Sine.
Ariko kugira ibyago bitera kumenya ubwenge. Yamaze kuzitura inyana aribwira ati, "ubwo nasigaranye n'umwana w'igitambambuga, nkaba kandi ngiye kuvoma, iki gisabo ningisiga aha ngaha, aribuze kugihirika. Ndamuzi ni inkubaganyi. Naba kandi nongeye gupfirwa ubusa."
Nuko akizirika mu ijosi, kigenda kinagana mu bitugu. Atora akabindi, ajya kuvoma amazi yo kuhira Sine. Igihe yunamye kudubika ikibindi, amata yo mu gisabo aseseka mu mutwe no mu iriba. Nuko Petero yunamuka mu iriba, ati, "ibi ntabyo! Nta mata, nta mavuta nteze kubona uyu munsi.
Reka gusa njye kuhira inyana, nayikenesheje rwose, ntikigiye kurisha. Inzu yanjye yamezeho ubwatsi buryoshye kandi bwinshi, ndetse nayijugunyeho n'ibishazashaza byinshi.

Henga njye kuyuriza, ntacyo bitwaye uruhiza rwayo rurakomeye, kandi hasi yubakishije amubuye manini!" Inzu ya Petero yari yubatse munsi y'umugunguzi muremure; mu rubega rw'umugunguzi hareshya n'ubutaka. Petero niko kuhatambika ikibaho kinini; cyambukiranya inzira n'uruhiza rw'inzu, abona kucyurizaho inyana ye.
Ariko rero Petero ntiyashoboraga kuguma hejuru aragiye inyana, kuko yagombaga kugemurira umugore we. Ni ko kuzirika umurunga ukomeye mu ijosi rya Sine, awumenesha igisenge, utunguka mu nzu imbere.
Hanyuma aramanuka, azirika wa murunga ku kuguru, aribwira ati, "ni uko Inka yanjye nishaka kumanuka ndabimenya." Ahasigaye Petero atangira gukora, akebagura inyama vuba vuba, aroha mu nkono, acuriranya n'ibitunguru n'inyanya. Inkono ayitereka ku ziko, yiyegereza inkwi aracana.

Ngo hashire akanya, Sine irambirwa kuguma hejuru y'inzu, kuko hayiteye impungenge. Ishaka kumanuka mu rubega rutereye ku mugunguzi no ku kibaho. Ibonye ko ari habi, ishaka gusubira inyuma, ubwatsi bw'inzu ikandagiyeho burasohoroka, imanukana na bwo!
Muzi rero ko Sine yari iziritse ku mugozi. Muzi kandi ko uwo mugozi Petero yari yawuziritse ku kuguru. Mu kanya Sine imanutsemo, Petero na we aritera, amaguru ashita mu gisenge cy'inzu, acurika umutwe. Iyo icyo gisenge kidakomera biba byarabaye bite? Bizi Imana! Petero yamaze gufatwa n'igisenge cy'inzu ye, Sine inaganira hanze; maze sinakubwira imiborogo!
Muka Petero abonye ko ibiryo bitaziye igihe, ararambirwa agaruka imuhira kureba; kandi n'imbeshyerwe ibyo gutema byaramutondaga. Nuko abonye Sine inagana, biramutangaza, arisumbukuruza, umugozi wari uyifashe awucisha umuhoro. Inka yikubita hasi, ubwo, ihabaduka vuba. Petero na we, mu kugwa yabanje umutwe muri ya nkono yari ku ziko. Amahirwe ni uko umariro wari wazimye, naho ubundi aba yarahiye. Yakobotse ku gahanga no ku zuru, akuka n'amenyo abiri.
Umugore yamaze guca ikiziriko, yinjira mu nzu, atabara ibibomborekanye. Asanga umugabo we amaze guhaguruka, avirirana amaraso mu kanwa. Ni ko kumubwira amuseka ati, "ari njye, ari nawe, ni nde warushije undi kuvunika none? Ewe, sinjya kugutabira amacumu, wakoze kandi wavunitse, umuntu watetse, ugacunda, ukarera umwana, ukica ingurube, ukarwana na Sine, mugakotana bene aka kageni, n'ibindi ntazi! Ngaho rero noneho kubitiraho no kungaburira."

Nuko Petero araceceka abura icyo asubiza.
Abandi Imana zirabaha   Ndagukumbuye juru ry'i Buhoro
Reka nguhunde ibihozo urwunge
Urwo rwungikane rwo mu bihubi
Nirujya kwitsa igihumurizo
Nze guta impumu nkomeze mpimbe
Mpuze inganzo z'abampaye
Kubona izuba banyita izina
Rikoma ku izima ryabareze.

Reka nkurebe nirahire
Ko mu mahanga hera amahano.
Ntaho nahumiye ku mirari
Mva mu Bubiligi njya mu Bufaransa,
Nkagumya kwiroha mu rufaya
Rw'abaja baramya nyirafaranga
Nk'aho ari umurage bakesha
Umwe mu bisekuru bya kera.

Narakubonye nkubura ikirizo
N'abakubyaye wiga ikiramo.
So yagushinze kuba ikirenga
Uti: nzasumba urugero ampaye.
Akuraze kuba impaza uti: ndi mparirwa.
Uteze nka cya kirezi uriirimba
Kiriza bose, umwe watuzonze
Ngeri izigenga wiga ingendo.

Icyo nagushimye singishibura,
Simbishishikariye cyane,
Simbishinjwa muri gacaca,
Si ibishingano ni ibyanjye.
Ndanga yuko nyirandabizi
Yashibotoza ho agatanyu
Akaguha umwambaro utitera
Kandi utakenyera ngo ukwire.

Nzaba nkwiharira nguharage
Nguhunde amashyoro n'amakamba,
Nguhamye inganzo zikumenyere,
Nguhangarize ho rirenge,
Nkuragize imivugo ikunderere
Ijye ikuvumerera mu ruhanga,
Ushinge icyimbo mu cya Shingu
Ubwo uri nka shingiro ry'ituze.

Uri mu ntambwe idatana na hato
Uri mu nteruro itema ikirere
Uri mu kirenge cy'uwa kirenga
Ntabwo ureshya n'aba ndeba,
Bamwe bavuka bavuga imirarwe
Imirimo ari amacura-burindi.
Wowe wabyirutse utamenya ikirega
Ubanza nise ikirangirire.

Ntusa n'ababyina basobanya
Kuko basohoka basaragurika.
Ntusa n'abasukiranya impundu
Kandi nta mpuhwe imbere mu nda;
Ntusa n'abakubiranya ikabuza
Bameze nk'abakubwe n'urugendo;
Ntusa nka bamwe bakoma akamu
Barusha akayaga k'abashumba.

Ntabwo ureshya n'abo ndeba,
Ba muhonga-nseko bariya
Birukanka biruhutsa
Barira kandi bakaririmba
Baguhanga bakanahumbya.
Ibizira isano barabisobeka
Bikabasibaniramo urusizi
Ni nde utasara ngo asamare?

Reka ngusingize uri isimbi
Uri insigarira y'inseko nkunda
Inkuru yakunzaniye iragwire.
Bwari bwenze nko kugoroba
Nti: reka ngoragoze ya nganzo,
Nkebutse ninjira ingoro y'ishya
Nomeza kogeza juru ryera
Nseka abakinsaba kwisubira.

Baransubiza batabizi,
Singitashye mu rwo bataka
Ubwo bateshejwe gutabaza
Umwe wabatanze gutamiriza
Urugore nsanga ruhunze umucyo,
Ruhundaje ishya mu ruhanga
Rwihuhiriye rya tuze
Riteta amaso rita mu byano.

Ndakuririmba barire n'ejo
Ababona nsibana ngusiga iminwe
Kandi bimariye ho isimbo
Ngo barasizanira gutwara
Umutima utigeze ubaha icyanzu.
Emwe mundekere icyo cyaha
Nzabe numva bansha icyiru
Aho guta ikiruta nsanga ikivugwa.

Umunsi nzesa inkoni y'impundu
Nzasigura ntabizimurira
Ko uzira icyangiro mu matwara,
Ko uzira icyabyi uri cyanga-habi,
Ko uzira icyanze na cya sinzi,
Ko uzira icyusa na cyugazi,
Ko uri icyuzuzo cy'intango.
Imihigo ya Kavumenti na Leta 2  Imivugo Mu Rwanda hose, banga umwana urya agaya igaburo bamuhaye.
Kenshi na kenshi n'ibyo arya abirya abitamo amarira kuko babimuhana inkoni.

Kandi nubwo yarya byinshi bwa he, ntajya ashyira uturaso ku mubiri!

Iyo abonye abandi bana barya abagirira ishyari, akeka ko ari bo batuma ahabwa ibyo yita bikeya.

Hakubereyeho umwana, iyo ngeso yo kugaya iza kumwokama.Â Bukeye nyina agira atya arapfa, se azana undi mugore.

Umwana akaboroga, akirukira hanze yomongana; bya biryo yagayaga abandi bana bakabyirira.

Se w'uwo mwana na we ntabyiteho kuko yari azi neza ko yari indashoboka.

Haciye iminsi, umwana ahinduka ingegera, asigara atunzwe no kwiba ibyo arya mu mazu ya rubanda.

Umusatsi umuhirimbiraho, inzara z'intoki n'iz'ibirenge zirashokonkora; ubwo amavunja amwarika wese.

Abandi bana bamubona mu bihuru aho abunze yihishe bakamukwena, bati nguwo maguru y'urubabara ya rubaburabirenge, iyo ajya kuba rubebe, yangana na rubanda.

Ngicyo igisingizo cy'umwana w'ingayi, watoye ingeso mbi y'ubusambo.
Imbwa n'impyisi  Imigani Impyisi yarihoreye ibwira imbwa iti, "uraze twuzure, tunywane." Imbwa irabyemera, biranywana, bikajya bitumirana. Umunsi umwe, binywa amayoga kwa Mpyisi; ngo bucye binywa amayoga kwa Mbwa. Imbwa ibwira ya mpyisi iti, "umunsi napfuye uzampambe, ariko uzampambe iwanjye. Nanjye nupfa nzaguhamba iwawe."

Umunsi umwe, ya mbwa ibwira umugore wayo iti, "ubu njyiye kwihwereza, muze gutuma kwa Mpyisi muyibeshye ko napfuye. Nimpambira mwicecekere, ntimugire icyo muvuga muyireke." Batuma kuri ya mpyisi, barayibeshya, bati, "munywanyi wawe yapfuye." Ikibyumva, iraza, maze ihageze yenda igishirira mu ziko, irayotsa iti, "urapfe upfuye, ugende iby'inshuti biragora."

Hanyuma iti, "ndajya kuyihamba iwanjye." Baranga , bati, "uribuka ko itarapfa yari yarakubwiye ko utazayihamba ahandi?" Ya mpyisi iriyumvira, bigeze aho iturumbukana ya mbwa, igeze aho batayirora, igenda iyikubita ku mabuye no ku biti, iyishwaratura iti, "urapfe upfuye."

Iraruha igera imuhira, Isiga ya mbwa ku muryango yinjira mu nzu, ibwira umugore wayo iti, "mpa imbugita wa mugore we." Imbwa irahaguruka iriruka. Igeze ku irembo, ibwira ya mpyisi iti, "mbonye urukundo umfitiye shahu we! Ibyacu birarangiye, ntituzongera kubana ukundi! Nta kunywana n'impyisi koko!" Impyisi isigara yumiwe, yakozwe n'ikimwaro. Maze urukundo rushirira aho. Imbwa na yo iragenda ntiyongera gucudika n'impyisi.

Nuko urwangano rw'imbwa n'impyisi rukomera rutyo byangana urunuka kugeza n'ubu. 

Mu kinyarwanda baca umugani ngo, "Umukunzi w'impyisi ni we irya mbere."
Mu kinyarwanda baca umugani kandi ngo, "ushaka urupfu asoma impyisi."
Amaco y'inda  umugani muremure amayeri Koko uri mwiza si ukubeshya
Sinkurata bimwe bisanzwe
Abantu benshi bakabya cyane.

Amezi cyenda mu nda yawe
Untwite ugenda wigengesereye
Udahuga wanga ko mpugana.

Ngo igihe mvutse ntarareba
Umfureba neza ndanezerwa
Ngira ubushyuhe imbeho ntiyaza
Imbehe yanjye ubwo ikaba ibere.

Imirimo yawe ndayigutesha
Imiruho yanjye ndayigukwiza
Amarira yanjye ndayagutura
Ariko ukagira uti, "Kira kibondo!"

Nzakurata uko bigukwiye
Ibere ryawe ni indahinyuka
Kuko ndikesha ibyiza byinshi.
Amaraso meza ahorana ubusire
Umubiri mwiza utagira inenge
Bwa bugingo buzira indwara
Ngo ejo ntazabona nituye!

Murezi utanga urugero rwiza
Uri Nyampinga ukagira ubuntu
Ntabwo urambirwa kuntamika

Ntujya usiba no kunkorera
Nyir'urugwiro nzagushima
Mubyeyi impamo ntimpahamure.

Ururimi rwawe rugaba ituze
Urugero rwawe nzarutora
N'umuco mwiza njye nkwigana

Nzakurikiza isuku yawe
Mawe nshima uri Mudasumbwa
Sinakunganya undi mubyeyi.

Ishuri ryawe riruta ayandi
Ubwenge bwa mbere wantoje
Ni bwo nahereyeho njya kwiga.

Kutiganda mfasha n'abandi
Ibyo mbikesha umutima wawe
Ntabwo wangomwe urwo rukundo

Utagukunda Rugori rwera
Ntacyo yaba amaze mu Rwanda.

Mutima mwiza uzira umunabi
Ineza yawe ivamo urukundo
Sugira sangwa uri Rudasumbwa.
Abo wibyariye tukurate

Data azaguhe urugukwiye
Rumwe udukunda utizigamiye
N'uwaguhanze aguhore hafi
Azakurinde amakuba yose.

Ni ibyo ndangirijeho none
Ariko nzongera ngusubire
Kuko uri mwiza Mawe nkunda.
Utazi ubwenge ashima ubwe Umugani muremure Bawuca bigisha kumenya ubwenge ari ingirakamaro Igice cya 1

Ngango ya rugusha, Ngarambe yo kulinda,
Nshumita bagwa,
Nkagongesha nitwaje ingabo yanjye Rugimbabigwi
Nishe umushi umushikazi arayidoda
Umwana ayigira ndende,
Icumu ligomba intumbi naligize ruzibanduru
Igikuba kiracika kwa Tabaro,
Inkongi iravuga mu Maramba,
N'ibisiga byamuliye byabyutse bisinda inkaba,
Bisingiza uwantanagiye.
Ndi rutanyanduru, ndi urwa Nyilimbirima,
Ndi indongozi mu nziza,
Gutera amacumu ku ruzi rwa Nyakarenga
Nali kumwe na Mugabo.
Ugendana inkomere nanze ko imfura zifatirwa,
Abandi barahunga ndarasa.
Inkota yanjye ni uruhuga,
Ndi Rugina, ndi Rwica abarundi, ndi urwa Mukotanyi.
Iryo mbona mu gico ndyicisha igicuku kigeze,
Ndi Ruhangara uwo indekwe yananiye,
Ndi urwa ndanze guhunga, nitwaza indengerabagabo.
Ndi uwa Rukoreranjunga, ndi ubukombe bw'umurindangwe,
Umuheto wanjye ni inkare nta nkaka itarawuteramo,
Nawuramvuye mu mataba ya Maza,
Nawurangiwe n'abashotsi, abashumba batawubonye.
N'inkuba zawikubyeho.
Ndi nzira gukuraho, ndi Nkubito ya Rukabu,
Ndi Rutaramanaguhiga.

Nkubito itikura iswa nkayisandaza,
N'uwo nyisanganye nkamushengurana umurego,
Ndi ingabo yica ingabe.
Ndi Rugira balirimba rwa Mpambara,
Ishashi ikomeje imihigo
Rudasunikwa n'impunzi,
Mpunzi ibyaye inkomezamihigo,
Ndi inyange inyagirwa n'amahindu ntizakure ibirenge,
Umugabo wa Kigeli.
Umutagendwa ku isonga,
Ndi umugaragu wa Rusakira rwa Sagisengo,
N'uwankora twavugana;
Ndi Rutamira amabeli rwa Kalicudegereza,
Umugabo utagira urugo ntarwanira icyicaro.
Ndi Rukabu rukubira ishyanga,
Ndi umugabo ndi umurwanashyaka,
Abatagira imiheto bakarugendamo.
Ndi Rukomeza rw'amacumu abimbura intambara,
Ngira imisakura isakaza induru
Inkomere zanjye ntizisindagizwa n'abarasa imitunguro.
Ndi Rwigerezaho sintinya aho rukomeye,
Nakomerekeje umuhunde ku cyambu,
Icyuma ndagitukuza n'ubu iyo nzigo baracyayimpora!


Igice cya 2

Nkubito itikura iswa nkayisandaza
N'uwo nyisanganye nkamushengurana umurego
Ndi ingabo yica ingabe.
Ndi Rugira baririmba rwa Mpambara
Ishashi ikomeje imihigo Rudasunikwa n'impunzi

Mpunzi ibyaye inkomezamihigo
Ndi inyange inyagirwa n'amahindu
Ntizakure ibirenge umugabo wa Kigeli.
Umutagendwa ku isonga
Ndi umugaragu wa Rusakira rwa Sagisengo

N'uwankora twavugana
Ndi Rutamiramaberi rwa Karicudegereza
Umugabo utagira urugo ntarwanira icyicaro.
Ndi Rukabu rukubira ishyanga
Ndi umugabo ndi umurwanashyaka

Abatagira imiheto bakarugendamo.
Ndi Rukomeza rw'amacumu abimbura intambara
Ngira imisakura isakaza induru
Inkomere zanjye ntizisindagizwa n'abarasa imitunguro.
Ndi Rwigerezaho sintinya aho rukomeye

Nakomerekeje umuhunde ku cyambu
Icyuma ndagitukuza n'ubu iyo nzigo baracyayimpora!
Ibigwi by'inyama n'igishyimbo  Imivugo, Abana Inyama iti:
Have Nyirambohera urimba uri imboga!

Igishyimbo kiti:
Ni wowe mboga mbi
Wowe mburane
Wowe mboneka rimwe!
Jye iyo ntaraboneka
Nkinga ingabo y'ikibabi
Bakandya umushogoro!
Naba kandi nabonetse
Nkagurirwa intebo
Nkavomerwa na nyiri intege.
Ikibariro cy'igicuku
Kigasobanura amabano
Mu marembo y'amabuno!

Inyama iti:
Nanjye ndi Rwanamiza mu nkono
Rwa Mbungira nyikebe!
Inyamibwa y'inyama zombi
Ya Rukurungira inogo
Kurya nogeye ku mbehe
Sindatirwa inganga
Rwema ndi Ingorabasyi!
IMIRYANGO ISUMBANA CYANE  Iumuryango Umunsi umwe, Petero Nzukira yari yiriwe atemera ibishyimbo mu ishyamba. Yari yakoze ataruhuka, kuva mu gitondo cy'urwanaga kugera mu mataha y'inka. Akabwibwi kagiye gukwira ageze imuhira, asanga ibiryo bitarahwana, atangira kuvumagura umugore, ngo ni umunebwe.
Umugore aramuhindukirana ati , "mbese Petero mugenzi wanjye, ko utahanye inabi? Ahubwo, umva ko abagore turi abanebwe, urareke ejo tuzagurane imirimo, nzirirwe ntema, nawe usigare mu mirimo y'imuhira, tuzarebe uzarusha undi kuvunika n'uzarangiza imirimo ye neza."
Petero ati , "ndabishimye, wabona ukazumva ukuntu umugabo avunika. None ahari byazagutera kurushaho kunyubaha no kumenya ko ari njye ugutunze."

Mu gitondo, izuba ritaraganya kurasa, umugore atora inkoni n'umuhoro, ajya mu ishyamba gutema. Yagiye yishimye cyane, arushanwa n'inyoni kuririmba. Petero we asigara imuhira. Hashize umwanya atangira kwicwa n'irungu ry'imuhira. Ariko yanga kwiheba, agerageza kurirwanya.
Niko kubuganiza amata mu gisabo, atangira kuyacunda n'ubuhanga bwinshi! Nk'uko bisanzwe n'ubundi, umurimo mushya utera umwete. Ariko agasusuruko kamaze gukwira, Petero atangira kwuma mu mihogo. Aherako ajya gushakira akayoga mu rwina bataramo inzagwa.
Urwagwa rwari rutaze mu gitariro kinini cy'idebe. Icyo kidebe cyari giteretse ku gasenge ku mitambiko itatu, kandi cyari gifite urufunguriro rw'icyuma mu ndiba. Nuko Petero amaze gukiranura ako kuma kafungaga, agiye gutega ibirika ku mwenge w'igitariro, yumva ingurube irafutagira amata mu muryango w'inzu.
Niko gutera hejuru ati, "amata yanjye we, yashize!" Uko yagafashe ibirika mu ntoki, ahita yiruka, maze asanga igisabo gihennye n'ingurube yigaragura mu kiziba cy'amata. Ingurube imubonye ishaka guhunga, igihe igiye kumucaho, ayiguherereza ibirika mu nsina y'ugutwi, ingurube yikubita hasi, irashya rimwe gusa!
Igihe akiyikorakora yicuza icyo akoze, yibuka yuko yasize adafunze igitariro, ahubuka nk'iya Gatera, yihina mu mwobo, anyerera mu kiziba cy'urwagwa, yicura intembe.

Abyutse asanga cyakamye. Nuko Petero Nzukira ava mu mwobo ajejeta inzoga. Sinakubwira isoni n'agahinda yari afite. Reka inyota yo, yaramusibaga! Aragenda yegura igisabo ajya kukibuganizamo andi mata. Igihe icunda arigejeje hagati, yibuka ko inyana ikiri mu ruhongore. Ati, "yooo! Dore amanywa amaze gukamba, kandi sindahura inyana!" Aherako ariruka, ajya gukingurira Sine.
Ariko kugira ibyago bitera kumenya ubwenge. Yamaze kuzitura inyana aribwira ati, "ubwo nasigaranye n'umwana w'igitambambuga, nkaba kandi ngiye kuvoma, iki gisabo ningisiga aha ngaha, aribuze kugihirika. Ndamuzi ni inkubaganyi. Naba kandi nongeye gupfirwa ubusa."
Nuko akizirika mu ijosi, kigenda kinagana mu bitugu. Atora akabindi, ajya kuvoma amazi yo kuhira Sine. Igihe yunamye kudubika ikibindi, amata yo mu gisabo aseseka mu mutwe no mu iriba. Nuko Petero yunamuka mu iriba, ati, "ibi ntabyo! Nta mata, nta mavuta nteze kubona uyu munsi.
Reka gusa njye kuhira inyana, nayikenesheje rwose, ntikigiye kurisha. Inzu yanjye yamezeho ubwatsi buryoshye kandi bwinshi, ndetse nayijugunyeho n'ibishazashaza byinshi.

Henga njye kuyuriza, ntacyo bitwaye uruhiza rwayo rurakomeye, kandi hasi yubakishije amubuye manini!" Inzu ya Petero yari yubatse munsi y'umugunguzi muremure; mu rubega rw'umugunguzi hareshya n'ubutaka. Petero niko kuhatambika ikibaho kinini; cyambukiranya inzira n'uruhiza rw'inzu, abona kucyurizaho inyana ye.
Ariko rero Petero ntiyashoboraga kuguma hejuru aragiye inyana, kuko yagombaga kugemurira umugore we. Ni ko kuzirika umurunga ukomeye mu ijosi rya Sine, awumenesha igisenge, utunguka mu nzu imbere.
Hanyuma aramanuka, azirika wa murunga ku kuguru, aribwira ati, "ni uko Inka yanjye nishaka kumanuka ndabimenya." Ahasigaye Petero atangira gukora, akebagura inyama vuba vuba, aroha mu nkono, acuriranya n'ibitunguru n'inyanya. Inkono ayitereka ku ziko, yiyegereza inkwi aracana.

Ngo hashire akanya, Sine irambirwa kuguma hejuru y'inzu, kuko hayiteye impungenge. Ishaka kumanuka mu rubega rutereye ku mugunguzi no ku kibaho. Ibonye ko ari habi, ishaka gusubira inyuma, ubwatsi bw'inzu ikandagiyeho burasohoroka, imanukana na bwo!
Muzi rero ko Sine yari iziritse ku mugozi. Muzi kandi ko uwo mugozi Petero yari yawuziritse ku kuguru. Mu kanya Sine imanutsemo, Petero na we aritera, amaguru ashita mu gisenge cy'inzu, acurika umutwe. Iyo icyo gisenge kidakomera biba byarabaye bite? Bizi Imana! Petero yamaze gufatwa n'igisenge cy'inzu ye, Sine inaganira hanze; maze sinakubwira imiborogo!
Muka Petero abonye ko ibiryo bitaziye igihe, ararambirwa agaruka imuhira kureba; kandi n'imbeshyerwe ibyo gutema byaramutondaga. Nuko abonye Sine inagana, biramutangaza, arisumbukuruza, umugozi wari uyifashe awucisha umuhoro. Inka yikubita hasi, ubwo, ihabaduka vuba. Petero na we, mu kugwa yabanje umutwe muri ya nkono yari ku ziko. Amahirwe ni uko umariro wari wazimye, naho ubundi aba yarahiye. Yakobotse ku gahanga no ku zuru, akuka n'amenyo abiri.
Umugore yamaze guca ikiziriko, yinjira mu nzu, atabara ibibomborekanye. Asanga umugabo we amaze guhaguruka, avirirana amaraso mu kanwa. Ni ko kumubwira amuseka ati, "ari njye, ari nawe, ni nde warushije undi kuvunika none? Ewe, sinjya kugutabira amacumu, wakoze kandi wavunitse, umuntu watetse, ugacunda, ukarera umwana, ukica ingurube, ukarwana na Sine, mugakotana bene aka kageni, n'ibindi ntazi! Ngaho rero noneho kubitiraho no kungaburira."

Nuko Petero araceceka abura icyo asubiza.
UBURYARYA BWA BAKAME (Igice cya mbere)  amapfa mw'ishyamba , ubwenge bwa bakame (Urukwavu) Kera izuba ryaracanye, imigezi irakama, nuko inyamaswa zose ziraterana, zijya inama yo gushaka uburyo zafukura iriba rirerire, zigira ngo none zagera ku mazi. Inyamaswa zose zirabyemera, uretse Bakame yavuze ko nta mbaraga ifite.

Umwami w’ishyamba hamwe n'ibyegera bye, byemeza ko iryo riba niritungana zizajya zijya ibihe byo kuririnda, kugira ngo zitahure uburyarya bwa Bakame. Iriba rirafukurwa rigira amazi meza cyane kandi afutse.

Bukeye Bakame igira inyota, maze igushakira igicuma cyuzuye ubuki, ijya gushaka amazi yo kunywa kuri rya riba; ubwo yari izi uko iza kubigenza.

Muri izo nyamwaswa rero, impyisi ikaba ari yo yagombaga kurinda rya riba. Bakame irakuzira isanga impyisi yahageze kare, yicira isazi mu maso, kuko yari imaze kurambirwa no gusonza. Irabukwa Bakame irayibwira iti "Cyo se Bakame, aho ntufashwe? Ugejejwe aha n’iki? Ntiwavuze ko wamugaye?” Bakame irayisubiza iti "Aho ntugira ngo nkeneye amazi yawe? Humura nifitiye ayanjye arusha ayanyu kuryoha!" Impyisi yumva igize amatsiko, maze ibwira Bakame iti "Mpa se nsomeho numve!"

Bakame iyihereza cya gicuma, irayibwira iti "Akira maze wiyumvire ukuntu amazi yanjye atagira aho ahuriye n’ayanyu !" Impyisi irakira, isomyeho iravuga iti "Araryoshye cyane koko!" Iragotomera ikurikiranye uburyohe, igicuma iragikonoza, maze umusinzi atembagara aho!

Bakame ibibonye ityo, yegura igicuma cyayo, iravoma, imaze kuvoma iriyuhagira. Irangije irayatoba cyane, kugira ngo yerekane ko itwaye za nyamaswa agahigo. Nuko irigendera.

Impyisi aho ikangukiye isanga Bakame yandurutse, amazi yayahinduye ibiziba! Nuko Bihehe ijya kubitekerereza izindi nyamaswa maze zirayitonganya cyane zigira ziti "Nta kamaro kawe." Impyisi na yo iti "Ngaho namwe nimwigire yo; muzaba mureba ukuntu ako kagabo ari akanyabwenge, kandi gafite amazi meza, kayaguha ngo unyweho ugasinzirirako."

Ariko izasimbuye ya mpyisi, ntizashoboye kuyirusha ubutwari. Imwe gusa muri zo, ni yo yashoboye gutahura uburyarya bwa Bakame. Nyamara zose zarayisuzuguraga, zikayinegura ingendo n’uko iteye.
Mutima muke wo mu rutiba  Imigani Kera Bakame yacuditse n'impyisi, biranywana, birabana bishyira kera. Ariko Bakame ikababazwa n'uko impyisi iyirusha ubukungu. Bukeye Bakame ibwira impyisi iti "Reka ducuruze impu, ubukungu bwawe burusheho kwiyongera, ndetse ungurize ibintu byo gutangiza, nzajye nkungukira." Impyisi irabyemera.

Bitangira gucuruza impu, zimaze kugwira, bijya kuzicuruza mu mahanga, inyungu ikabikwa kwa Bakame. Bakame imaze gukungahara irirwaza. Bwa bucuruzi burahagarara ariko impyisi ntiyabyitaho.

Hashize iminsi, Bakame irazinduka no kwa Mpyisi iti "Yemwe abo kwa Mpyisi mwaramutseho !" Impyisi iti "Bwakeye Baka !" Bakame irihangana irarikocora iti "Nta miramukire yanjye; baraye baducucuye, badusahuye ntibadusigira na busa." Ubwo impyisi igwa mu kantu, mbese isa n'ikubiswe n'inkuba. Bakame ibonye ko impyisi ibuze aha irigitira irayishukashuka, iyibwira ko izabiyishyura.

Bakame iragenda ifukura icyuzi, yororeramo amafi, amaze gukura ikajya ijya kuroba ayo yirira. Hashize ukwezi impyisi ijya kwishyuza Bakame ibintu byayo. Bakame iyakira neza, yikoza munsi y'urugo iroba amafi cumi iraza irayateka iyavanamo umufa uryoshye cyane, maze yegereza impyisi. Mu mwanya muto impyisi iba irakomba imbehe. Irangije iti :" Mbese shahu Bakame, ibi bintu biryoshye bitya, ubikura he ? " Bakame irahaguruka ijya kuyereka icyuzi cyayo iti " Ugende ufukure nk'iki, amafi azimezamo."

Warupyisi igeze imuhira sinakubwira ukuntu yarimbaguye umusozi mu mwanya muto. Imaze kuyoboramo amazi, itegereza ko amafi yazamo, iraheba. Ni bwo igiye kwa Bakame iyirakariye cyane. Igeze yo, Bakame iyisomya ku nkangaza y'akataraboneka. Kwibuka icyari kiyizinduye biragatabwa! Imaze kuryoherwa cyane, iti " Mama we! Ibi se byo wabikuye he ? " Bakame iti " ukagira rwa rutoki rwose, ukabura inzoga y'ubuki? Hoshi genda utemagure za nsina zose, amakakama azivuyemo uyashyire mu kabindi, amaremo ibyumweru bitatu, maze uzasomeho wiyumvire."

Impyisi iragenda ibigenza uko Bakame yayibwiye. Ibyumweru bitatu bishize, igotomeraho, maze ururimi rurababuka, inkanka ziratenguka. Umujinya urayica, ifata umufuka no kwa Bakame ntiyasuhuza, ihita igafata igashyira muri wa mufuka, ngo ijye kukaroha mu manga. Igeze mu nzira yibuka ko yibagiriwe urujigo rwayo kwa Bakame, iratura, isubira inyuma yiruka.

Ingeragere iza kunyura hafi y'uwo mufuka, Bakame iti "Uraho Ngeragere!" Iti "Uracyabaho Baka ! Ese urakora iki muri uwo mufuka shahu Baka? " Bakame iti " Ntiwamenya ibyanjye. Ubu banshyize muri iyi ngobyi ngo bajye kunyimika, njye ntegeka utunyamaswa turi hariya hakurya, ni cyo gituma bagiye bampetse! Nyamara simbishaka, ariko ntibabyumva! " Ingeragere iti:" shyuuuu!! Ukivutsa umugisha nk'uwo! Reka nigiremo niba utabishaka." Bakame ibanza kwangira, nyuma iti "Ngaho jyamo ariko nawe urampemba!" Ingeragere ihambura wa mufuka, ivanamo Bakame, maze iwinagamo. Bakame si ukuwukanira iradanangira. Irangije iti "Ngiye kuguteguriza."

Muri ako kanya impyisi iba iraje, ibatura umufuka ngo girigiri...! Igeze hirya iti "Ariko noneho ko biremereye cyane, iyi nkenya iriye iki? Ayubusa ariko ndakuroha, dore igihe wambeshyeye ! " Ingeragere ngo ibyumve iti "Reka Mpyisi sindi Bakame, nshyira hasi nigendere. " Iraboroga cyane ariko impyisi ntibyumve, ahubwo ikayisubiza ngo dore aho wambeshyeye, ubwenge bwawe ndabuzi, umunsi ntarengwa ni uyu! Iragenda no mu manga ngo pooo! Ingeragere iniha rimwe gusa, igera mu kabande itakirashya.

Impyisi itaha yizeye ko igiye kwirira ya mafi ya Bakame no kwinywera ya nzoga y'ubuki. Ku mugoroba ntitarabukiyeyo, isanga ka Bakame kidundaritse ku nkombe y'icyuzi cy'amafi yako kararoba.

Bihehe igihinguka aho, Bakame iba yayibonye. Bakame iti "Warupyisi ntunyegere; ntabwo abatarapfa nkawe bagomba kwegera abavuye ikuzimu nka njye! " Impyisi irumirwa igira ngo koko Bakame yazutse, ishya ubwoba itekereje ko wenda ihamye aho yapfa, irirukanka irahunga izinukwa ityo kuzongera kwikorereza Bakame no gucudika na yo.

Si jye wahera hahera umugani.
Ubucuruzi bwa Nshokeyinka 3  Imivugo Kera habayeho Inkoko n’Agaca bikaba inshuti magara. Byabanaga n’izindi nyoni mu mahoro asesuye. Ntan’umwe muri bombi washoboraga kuguruka.
Nuko amapfa aza gutera. Biba ngombwa ko Agaca kajya gushaka amahaho kure cyane. Kagaruka karushye, katagangaye. Gatangira gutekereza niba nta nzira ya bugufi kandi yoroshye kajya kanyuramo.
Ijoro rimwe agaca n’inkoko biza gusinzira umukondorajosi. Bukeye bwaho inkoko igira igitekerezo. Nuko ikusanya amoya yagendaga atakara mu gihe izindi nyoni zabaga zigendagenda. Ibwira agaca iti, “Reka aya moya tuyunge ku yacyu. Wenda byadufasha kujya tugenda mu buryo butworoheye.”
Agaca ni ko konyine kari gafite urushinge mu mudugudu. Bityo ni ko katangiye kunga ya moya ku yako. Nuko gakora amababa abiri, karaguruka kagera mu kirere kure. Inkoko iza gutira rwa rushinge ariko iza kunanirwa itararangiza kudoda. Maze ishyira rwa urushinge ku kabati. Ijya mu gikoni gutegura amafunguro y’abana bayo.
Izindi nyoni zari zabonye agaca kaguruka mu kirere. Nuko zisaba inkoko kuziha rwa rushinge rw’agaca ngo na zo zikorere amababa. Mu kanya gato nazo zitangira kuguruka.
Inyoni zigaruye urushinge zisanga inkoko idahari. Abana b’inkoko bafata rwa rushinge batangira kurukinisha. Bamaze kuruha basiga rwa rushinge mu musenyi barigendera.
Ku gicamunsi, Agaca kaza gutirura rwa rushinge kugira ngo gatunganye amoya yari yahungabanye igihe kagurukaga. Inkoko irushakira ku kabati, mu gikoni, no mu mu mbuga ariko irarubura.
Nuko ibwira agaca iti, “Mbabarira nzakomeze ndushakishe ejo.” Agaca karabyemera. Ariko karayihanangiriza kati, “Nutarubona ejo uzampa umwe mu bana bawe ho ubwishyu.”
Bukeye bwaho agaca karaza. Gasanga inkoko iri kuraha mu musenyi ariko urushinge yarubuze. Nuko agaca kaza kihuta gafata umwe mu bana b’inkoko karamutwara. Kuva icyo gihe, agaca iyo kaje, gasanga inkoko iri kuraha mu musenyi ishakish arwa rushinge.
Inkoko iyo ibonye igicucu cy’amababa y’agaca, iburira abana bayo ivuga iti, “Mujye kwihisha.” Abana bayo na bo bati, “Twakumvise kare. Reka tuyabangire ingata.”

Ikirura n'umwana w'intama Umugani muremure Bawuca bashaka kuvuga kumuntu wiyenza kandi ntamamvu afite Kera hariho umwana w'ikizeze, akitwa Joriji Baneti. Umunsi umwe, nyina amwohereza kumugurira inshinge ku isoko. Umwana aragenda, amaze kuzigura, agaruka azipfumbase mu gipfunsi. Ageze mu nzira, abona inyoni yafashwe n'umushibuka iruhande rw'ikirundo cy'ibyatsi byumye. Ariyamirira ati "Yoo! Mbega inyoni nziza! Kereka nyifashe!" Agira za nshinge azishinga muri bya byatsi, yanga ko zimubuza gukoresha amaboko yombi. Amaze gufata ya nyoni agaruka gushaka inshinge muri bya byatsi. Atazibuze ga! Arashaka, arashaka, aho mugabo abona rumwe, izindi arazibura! Bigeze aho, nk'aho yagatashye, aribwira ati "Mama ndamuzi, arantonganya ndetse arankubita. Reka nshire ubute nzishake, sinamukira!" Dore rero na we ngo yungutse ubwenge, ashinga ku byatsi abiha inkongi ngo aze gushakira inshinge mu ivu. Mbese ubwo yari kuzibona? Erega ntiyari ikizeze, yari akabije!

Nuko amaze guheba, ataha yifashe mapfubyi. Nyina yumvise uko byagenze, ararakara, niko kumubwira ati "wa cyontazi we, imifungo ibiri y'ishinge ni yo wagombye gushinga mu kirundo cy'ibyatsi? Wabaye wazitungaga ku kuboko kw'ishati? Pu! Dore enda jya gutyarisha iyi suka, cyangwa na yo uyite!" Joriji isuka arayibatura, agenda yishimye, kuko nyina atamukubise. Aho muzi uko yabigenje bamaze kumutyariza? Umusa w'isuka yawushinze mu kuboko kw'ishati irashishimuka. Nyina amukubise amaso, n'ishati yacitse, atera hejuru ati "wa njiji we, urabona ngo urapfumura umwambaro wawe? Wabaye watwaraga iyo suka ku rutugu! Cyono jya gucyura ingurube iri hepfo hariya mu njumbure!" 

Joriji agenda ubwo; abonye ingurube, yibuka ibitutsi bya nyina, niko kuyiterera ku rutugu. Ya ngurube igira ugutwi kwa Baneti irakuha. Noneho nyina amubonye induru ayivaho, ati "yobobobo!! Wa gipfu we, ingurube yarinze kuguca ugutwi ureba iki? Wabaye wazaga uyikurura inyuma yawe? Ntacyo uzimarira, noneho ndahebye! Cyono jya kwa Veronika gutira inkono yo guteka inyama!" Joriji Baneti yiruka ubwo no kwa Veronika mu gacyamo. Amaze gushyikira inkono, ashumika umugozi mu mukondo, agenda ayikurura inyuma ye. Hogi, Hogi, Hogi! Igikono na cyo kiramuhima, kigenda cyenda kumuca ibitsi inzira yose. Ageze mu irembo; nyina amukubise amaso, ati, "Shyuu! Joriji we nibakureke, uri inka mu zindi! Nanjye ngo uri inka. Ashwi na yo ntuyigejejeho! Nkuyeyo amaso, sinzasubira kukwakura; ejo ntaziruka ku gasozi kubera wowe!" 

Nyamara nta mubyeyi ucika ku mwana we. Baca umugani ngo "ubyaye ishyano araryonsa". Bwagiye kwira, nyina aramubwira, ati "mwana wanjye, ni wowe mfite wenyine, ni wowe nkunda, ntukababazwe n'uko ngutuka; mba ngira ngo uce akenge nk'abandi bana. None dore ngiye kugura umunyu n'urusenda byo gushyira mu nyama kugira ngo zize kuryoha, usigare unshaniye ndatebuka. Nubona inkono igiye gukama ntaraza, wongeremo utuzi dukeya. Uramenye ntushyiremo menshi ataza kubishya umufa!" Nyina amaze kugenda Joriji asigara ku nkono, ahutagira umuriro, acucagira amazi make muri ya nkono. Bigeze aho agira inyota nuko ajya kunywa divayi. Idebe rya divayi ryari riteretse ku gisanduku hamwe n'andi, rifungurirwa mu ndiba uruhande rumwe. Amaze gufungura ngo anywe, yumva umurangu uratunguye. Ahaguruka bwangu yibagirwa gusiga afunze rya debe, ajya gucurira amazi mabisi muri za nyama. Agarutse kunywa divayi, asanga yashiriye hasi. Atera hejuru, ati, "Yebabawe! noneho mama aranyica!" Aratekereza ati "ibyiza ni ukubihisha." Nuko akurengera ku mufuka w'ifu ayinyanyagiza mu kiziba cya ya divayi.
 
Inkoko yarariraga imwikanze irakokoza. Baneti ayumvise, ayibwirana umujinya ati "ceceka wa ndondogozi we; uramenye utaza kubibwira mama!" Abaye akibivuga ayitera bigezo umujugujugu w'umuhoro ayigesa akajosi, iracuranguka. Abonye ayishe arataka, ati "ye baba we! noneho amagi azararirwa na nde? Reka njye kuyararira mu kigwi cyayo." Nuko Baneti ajya kubunda hejuru y'amagi. Nyina arashyira araza. 

Mama: Joriji, Joriji uri he?
Joriji: Ndi hano mbundikiriye amagi, kuko nishe ya nkoko!
Mama: Wishe ya nkoko? Wayihoye iki?
Joriji: Yashakaga kundega kuko nangije ifu.
Mama: Wangije ifu ute?
Joriji: Nayisutse mu kiziba cya divayi nari maze kumena.
Mama: Wamennye divayi yose yari mu idebe? Mbega igihu cya Nyantango!

Mana y'ijuru, noneho tugiye kuzamera dute? Dusigaye i heruheru! Dusigaranye amaso yo kurira gusa. Dupfuye rubi, rumwe rw'imbwa zitungwa no kugondoza rubanda no kuyoboza amacuti. Nuko nyamugore asohoka arira, ahetse amaboko. Joriji Baneti amwoma mu nyuma. Bwari bumaze guhumana; umuntu yajya kurora undi, akabanza gushishoza.

Wa mubyeyi abonye ko umuhungu we amukurikiye, aramukomera ati, "urajya hehe Joriji we? Pfa gusiga uhishe urugi." Nuko Baneti arakimirana n'imuhira agira rwa rugi arushikanuza ku muryango, aruterera ku mutwe, akurikira nyina. Undi ashubije amaso inyuma, abona Baneti n'urugi ku mutwe, arumirwa ati, "iri ni ishyano! Ndarikika nte?"

Mama: Wa kizeze we, ninde ukubwiye gushikuzaho urugi?
Joriji: None see si wowe umbwiye ngo ndushike?
Mama: Sinari nkibwiye ko urukururiraho gusa, kugira nibura dusige twegetse ku muryango?
Joriji: Nuko rero numvise nabi. None se mbigire nte?
Mama: Shyuu! Ni ishyano, rimwe ribi rutagira gihanura!

Nuko Joriji na nyina barakomeza baragenda. Hashize umwanya, bumva amajwi y'abantu imbere yabo. Nyamugore ubwoba buramutaha, nuko abwira umuhungu we ati, "turashize; reka twurire igiti, abo wumva ni abanijoro." Ibisambo bigeze munsi y'igiti bitangira guteka no kubara amafaranga byibye. Hashize umwanya, Joriji abwira nyina ati, "mawe! Ndakubwe; ndumva nshaka ku... Kandi sinshobora kwihangana."

Mama: Ikomeze wa kiroge we batatwica!
Joriji: Sinabishobora, kandi sinagerageje kwihangana kera gake! Uruhago rurenda guturika. Birabe uko byakabaye!

Agize ngo ararekura, inkari zose ziboneza muri ya nkono y'ibisambo. Naho bya bindi, "ego ko, ngabo rero imvura yagwa se! irahise uno mwanya! Ahari ni intonyanga. Ntacyo bitwaye ariko! ikivuye mu ijuru kikagwa mu nkono kiba ari cyiza." Ibisambo ntibyabyitaho, byikomereza kubarura amafaranga; ni nacyo cyari kibibabaje ngo hatagira ikizimba ikindi mu migabane.

Joriji amaze akanya, yongera kongorera nyina ati, "ntabwo urugi rurandemereye; ibinya bimaze kuza mu mutsi, ndumva rwenda kunshika." Nyina aramutwama ati, "rukomeze batatugirira nabi." Urugi rumanika hejuru no hagati ya bya bisambo ngo, "pi!" Umutima ubihubukamo bikwirwa imishwaro, byiruka amasigamana. Kibuno mpa amaguru, kibuno mpa amaguru! Bigenda bitarora inyuma; bimwe biti, "twakurikiwe." Ibindi biti, "ijuru rigiye kutugwira!"

Joriji na nyina babonye byirutse bamanuka ubwo batangira kuyoragura bya bifaranga. Buzuza imifuka, ibindi babitonda ku rugi, bafatanya kurwikorera, basubira imuhira bishimye.
Mubuze ikirari  Imivugo Umutima wanze gutututukwa
Kuko wataye rya ribori
Naje niruka mfite icyusa
Umutima wuzuyemo icyanze
Kuko umugenzi ugoboka iriya

Yari yambwiye incamugongo.
N'imigoroba irusha indi kurushya
Uwo wasanze ari simusiga.
Baravugaga jye sinsubize.
Ahubwo ngasiganuza irije,

Ari ugushondeka imbitsi nanze,
Ngira ngo yenda imbindikiranye
Igira ngo insuzumemo igihunga.
Nta gihumura yanteye,
Naramurebye murenza ingohe.

Nti, "cura igihunya ugana mu gihugu
Ntaho uhuriye n'abataraga."
Na we yandoranye ubwuzu.
Ati, "Iyo utuje ubwo bwema,
Nkabirangiza bwangu."

Uwo nasuzumye ubwenge
Nkamusangamo ubwangwe,
Arambwira ngahuzenza,
Nkamuzirika ku jisho
Namukunze nyamuntu.

Nageze hirya nyoberwa ikirizo,
Mubuze ikirari biranzonga,
Inzira yaciye imbera ishyamba,
Nsigara nshyamiranye n'iminsi.
Ngumya gucuragana mu gihuru

Nsa n'igihunyira kibuze amajyo;
Amaguru yanjye yabaye ubushye
Ntakishigura ngo gishyike hirya.
N'uwambwira iriba bashoka
Aho bashiriye abatubyaye.

N'uwambwira icyaduteye
Kunywa igihango cyo kurugenda,
Iyo nzira yose ikaba akarande
Abajya kurenga bakayituraga.
Imana Rurema ijya kuduterura

Yatwiterekeye ku ruganzo,
Itugaruraho iduhaza iminwe
Tumaze kwijura insibo cyane
Iti, "nimutaguze dore intambwe!
Se w'abavuka ati, "dore intera".

Umunsi urira undi urawukura.
Atarahinguka ku ntaho.
Ya mavamuhira amutaye,
Yuha akuya amenya agacuho.
Cya gicagate cy'urugendo

Kiramucogoza ahaca indaro.
Ati, "uyu mugambi sinywutaye".
Ni ko kubwira iryamutoshye,
Ati, "ushyire kera umenye iyi ntego
Ni cyo nguhereye intego zanjye".

Niba kandi ushibutse ayandi
Uzayashinge iriba ngushoye.
Inzira yabaye sinzi iherezo
Uw'ubu aregura ati, "ndagiye",
Agira ngo izuba rye ni ryo ryinshi

Rirusha irya se kwaka inzora.
Bwagoroba irye rikarenga.
Dusa n'iyahutse iroye urwuri,
Igira ngo ibimbuye uwo mubande,
Naho ubwo ni mukura w'izindi

Zikuru zayo zanogereje.
Nta rugendo rugera hirya,
Ni umuhanda gihogera,
Utarusha intera intambwe z'umwe
Niba ahawe kurambura.

Turasa n'ifi zo mu kizenga,
Zigira izazo ziti "muzoge,
Murore iherezo ry'iyi nyanja",
Naho ziriruka aho zivuye
Boshye izarozwe iyo muzunga.

Ndabaza impamvu y'iyi mpinga
Itagira n'umwe ucutsa impumu
Adaheze mu mpuzo iyiri munsi.
Ngumye guterera uyu mucyamu
Nzi ko mu cyeragati hariya,

Ngana mu cyuzi kizira inkombe?
Ngumye nshurange nshuma akarenge
Nsa n'umushumba uvuganya akamu
Ashora akariba kazitsembye?
Ngumye gushibuka nshibura hirya,

Imbuto duteye iyo zidatoha,
Ingemwe ziguyeyo ntizigaruke,
Igiti gitembye inyo zigatonda?
Ndanirenganya nibeshya
Ndumva nenda kwiregura

Kuko nashibutse ntabishimye.
Kandi n'ubu mbishize amanga,
Amayira ngenda ntavunura.
Mpiniye hafi ngasoma bwangu
Ntagumye kwangana n'umuvumba,

Naba mvumbye amaburakindi,
Nkarutwa n'upfa kuvomera.
Niba hirya havuga impundu,
Igituma ntumva n'impumeko,
Haraturikiye impini nyinshi?

Rwa rushashi rwahashotse,
Iyo ruhashimye amabuga cyane
Ntiruhuguke rurora hino,
Ya makombe asiga zivuka,
Ntanabwira imitavu y'ino

Ko ayo mazi arera imivanda?
Yenda amariba iyaba asumba
Ayo twisanganiwe adutunze,
Kuko zishoboka yo isibo zose
Nk'izashandazwe uwo murambi.

Nzaba ndeba iyo nderabose
Idatuma abijuse bayikuka.
Niba hirya iyo baba maso.
Umwuka n'umuyaga  Ubumenyi Ndi akamarimari ndi akamaramasenge
ndi inyana y'ubugondo icumbagira itarwaye.
Indyoheshabirayi - Umuvugo 3  Imivugo Mugabe wagabanye n'Imana
Uri umugabo utagoheka
Uhetse u Rwanda rwose
Uri umubyeyi w'abanyarwanda
Nkuragije imbaga yarwo yose

Aba bana uko babanye
Ntibyanyuzeho na gatoya

Aba bana baranyobeye
Baratongana bigacika
Birirwa bacumitana amacumu
Nk'abatonse rimwe
Bapfa agasate k'umutsima.
Jya ubatsibura ntukabatsembe

Aba bana baranyobeye
Umwe aranyonyomba agatikura undi
Agataha avuga amacumu
Nk'utsinze Nsibura
Kandi yikoze mu nda

Aba bana baranyobeye
Birirwa bavumana
Bavugutirana amarozi
Bakubitanisha inkuba
Bavugana inkuru mbi
Bategana imishibuka
Barebana ay'ingwe
Batungana agatoki
Bahekenyerana amenyo
Batukana ibya Nkotsi na Bikara
Bahekenyeshanya umusaraba

Aba bana baranyobeye
Nirirwa mbahana barananiye
Ni uguhana uwahanutse
Ni uguhomera iyonkeje
Ni ugukamira mu kiva
Ni uguta inyuma ya Huye
Ni ukugosorera mu rucaca

Ntibagira ubuntu
Barangwa n'ubwiko
Ufashe imbehe aba ikihebe
Ngo atihenda bakamuhebya
Iyi si inda ni indogano
Uwabaroze ntiyakarabye.
Igishyimbo  Imivugo Habayeho umugabo akitwa Ngunda. Uwo mugabo yari icyago, yari ishyano, yari igisahiranda; uko yaryaga ni nako yahingaga. Yahingaga Rubona yose agakubitaho na Musasu. Iyo ni yo yari isambu ye. Ndetse ngo imisozi y'i Rwanda ni amabimba Ngunda yashingaga.
Uwo mugabo yari afite n'imirima ku Nyundo ya Bugoyi. Arakunyarukira ashaka umugore, akaba, umukobwa wa Gacumu. Arongera ashaka undi, akaba umukobwa wa Mirenge ku Ntenyo. Ashakiraho n'abandi bane, bose bashyika batandatu.
Ukuntu yaryaga, nta mugore umwe wajyaga kumubumba. Umunsi umwe Ngunda aribwira, ati, "ngiye kwa databukwe kumuha umubyizi." Ngunda arakugendera no ku Ntenyo, abwira kwa sebukwe ati, "munkwikirire amasuka mirongo itanu njye kubaha umubyizi."
Kwa sebukwe bakaba abakungu, amasuka barayakwikira, barayamuha, ajya guhinga. Atangirira mu Rugondo, ahinga Ntenyo yose, abirinduka. mu Kinyoro kwa Byakuzacumu. Ngunda agakubita isuka hasi kabiri, ubwa gatatu, akazamura agafuni.
Ngunda amara atyo amasuka yose, ntiyasiga n'imwe, abona guhingura. Nuko wa murima Ngunda ahinze, Mirenge awoherezamo abatezi. Abatezi bakorera kubura hasi no kubura hejuru, barihata cyane ariko ubuhinge burabananira.
Mirenge abibonye ati, "uyu muntu waduhingiye atya, na twe tumuhembe." Babaga Ingumba kabombo, bashesha amafu, bavomesha amazi yo kuvuga imitsima, benga n' amayoga menshi ndetse n' abaturanyi bazana amazimano.
Inyama zimaze gushya n'imitsima imaze kuvugwa bazana ibidasesa badendezaho inyama, bazana n'imbehe nyinshi zuzuye umufa, bakwiza ibibindi by'inzoga mu nzu yose, amarobe y'imitsima bayuzuza ibyibo n'amakangara.

Byose bamaze kubitunganya, bahamagara umukwe wabo ngo naze afungure. Maze bamuha amazi arakaraba, bamubisa mu nzu ararya. Muramu we abarira ko amaze kurya, amushyira amazi yo gukaraba. Ngunda amubonye aramubwira ati, "jye nduzi ko iyi nka nyitonoye, abahungu bayiriye bariye inka iryoshye!"
Kwa Mirenge bumvise iryo jambo barumirwa. Mirenge abwira umugore we ati, "dore umukwe wacu ntaho atereye kandi yadukoreye. None tabaranya uzane akari gasigaye mumwongere n'izindi nzoga. Jye icyampa ngo yijute irya none."
Nuko Ngunda bamushyira ukuguru kwari gusigaye bamuzanira n'inzoga. Koko rero ni ho yari akigera mu mahina yo kurya, agakaraga irobe ry'umutsima akariyongobeza. Imikarago y'umutsima ikabisikana n'intongo z'inyama n'umufa. Byose akabivundiranya akaroha mu nda.
Ngunda akagira umuheha witwa Ruvunabataka; yaba awukubise mu kibindi cy'inzoga, akagisoma umusa umwe akaba arakonoje. Nuko amaze kurya arasohoka; asohoka yimyoza ngo ntacyo ariye. Nyamara ubwo yari amaze ingumba yose wenyine kandi bamuhaye n'ibibindi by'inzoga na byo biguze inka.
Byose arabitsemba, agenda abibogekeye mu ibondo rimwe. Nuko kwa sebukwe baramuherekeza arataha. Basigara batangarira inda nini ya Ngunda.

Ngunda aba aho, aba iciro ry'imigani. Rimwe amaze guhaga ariyumvira ati, "harya ngo mu Rwanda nta muntu wahwanya na njye kurya? Emwe ni koko. Dore na we ibi biryo byose maze mu mwanya muto. Nyamara byatetswe mu minsi itandatu. Ariko ga rubanda, no kundenganya barandenganya! Ndya rimwe gusa mu cyumweru.
Ariko bo bakarya kenshi buri munsi. Kandi nta muntu n'umwe twahiga mu guhinga cyangwa kubasha indi mirimo. Yego... ndarya ariko uko ndya ni ko nkora. Ubwo sindi igisambo uko bamvuga. Ahubwo ndi umugabo, igihangange ndetse... Kandi ga ye umenya Ruganzu yahingishije. Ese icyatumye atandarika ni iki? Henga muhime njye kumuvumba."

Ngunda: Gahorane amashyo n'ingoma Nyagasani! Umva ikinzanye, Nyagasani. Nje kubaramutsa no kubafunguza. Numvise yuko ngo mwahingishije, nyoberwa icyababujije kundarika kandi nzi ko nta muntu n'umwe wandusha guhinga. Ibyo Nyagasani ntacyo bitwaye, mupfe kumvumbya gusa.

Ruganzu: Koko na njye sinzi uko byandenzeho. Ndakuzi kuri ubu uba wahamaze wafatiriye n'ahandi. Ariko se nari kubona inzoga ziguhagije n'inda yawe niyiziye? Ndetse n'ubu ubanza ntari bubone izo nkuvumbyaho ngo mbone n'izihaza abahinzi banjye.

Ngunda: Na njye sinaguhemukira. Reka kumvumbya, pfa kunsogongeza gusa nigendere. Nzaba nza kuvumba ikindi gihe cyangwa se uzanyitumirira.

Ruganzu: Ngunda se, ningusogongeza, ko nzi isogongera ryawe, ntuzinogozamo abahinzi banjye bagaheba? Ngaho nibajye kukwereka, ariko uramenye!

Ngunda: Ndasogongera gusa mba nkuroga! Ndetse mfite urugendo, iyo mungirira vuba nkareba uko natwaza iri zuba.

Ruganzu: Umunyanzoga ntumuzi? Genda bagusogongeze. Ngiye kureba abahinzi.

Ngunda: Yewe sha! Shobuja arambwiye ngo nsogongeza ku nzoga.

Umunyanzoga: Nabumvaga. Ariko se ntuntamaze! Dore usheshe akanguhe. Dore inzoga ngiziriya. Singombye kukugenda mu nyuma, ndi muri rwinshi. Enda umuheha.

Ngunda: Oya wihorere, nifitiye uwanjye Ruvunabataka. Nawukuye mu ishyamba, nkawugendana mu ruhago kuko ntamenya gusomesha iyindi miheha.

Umunyanzoga: Ni uko rero genda. Uri umuntu mukuru wibwire. Mbe:Ngunda ko wijuse cyane ubigenjeje ute?

Ngunda: Navuye imuhira abagore banjye bamaze kungaburira. Kandi no gusogongera ko ndasogongeye; ahubwo genda urebe.

Umunyanzoga: Yewe, ndumva ibikoba binkuka, ngiye kureba.

Ngunda (wenyine): Abanyanzoga baba abapfu ! Ubundi yari asanzwe ayobewe imisogongerere yanjye? Yabaga yazaga ahubwo tukajyana. Nsibye guhembuka, ariko rero byibura nishe akanyota.

Ubwo Ruganzu yarebye, yemera ko njya gusogongera azirikana ko nta nzoga nyinshi afite? Umva ko ndi umunyanda nini. Umunyanda nini ntiyanga kugawa. Kandi simpemutse, sinakoze ukundi atambwiye.
Yambwiye ngo nsogongere. Na njye nasogongeye, sinyoye. Ubundi bwo buriya buyoga bubiri nibwo yari ateze abahinzi? Henga ndetse nigendere. Sinashobora kumva imivumo y'abanyanzoga!
Twahubirana yanyica. Kandi ga koko ndahemutse! Nguriya arahindukiye. Mbega umujinya afite! Emwe ndahemutse! Emwe si uruda rwanjye rwananiranye!?

Umunyanzoga (wenyine): Icyago yagiye. Aramaze na njye sinashakaga kurebana na we. Bahungu se mbigenze nte? Ruganzu ndamubwira iki? Abahinzi nibahingura ndabakwiza he? Ndamenya nihisha he?
Ararinkoreye Ngunda! Ndahebye, ntawizigira rubanda... Ruganzu ntagira umwaga, ariko rero ntabura kumbwira nabi, birakwiye kandi. Nimbona ko arakaye, ndapfa kumusaba imbabazi, ahubwo izo nzoga nzazisubizeho ubwanjye.
Mana y'i Rwanda, urampe gukira irya none!

Ruganzu: Mbe Ngunda, iyo nda yawe ko yafoye cyane aho ni amahoro? 

Ngunda : Nyagasani ndasogongeye gusa. None se nari kugira ukundi mutantegetse? Ndetse ndabasezeraho kuko mfite ubwira, nasize umugore wanjye aniha. Ndagira ngo njye kureba ko yaba yaruhutse!

Ruganzu: Ni uko, genda amahoro. Ariko uramenye... 

Ngunda (ageze hilya): Nyagasani, ab'imuhira nibamvugira nabi, murangirire irnbabazi. Muzirikane ko inda yanjye yantannye! Nasogongeye gusa ariko ahari nakengesheje. Nibibababaza ahubwo nzariha.

Ruganzu: Genda rwiza, icyo ushaka kuvuga ndacyumva. Abahinzi banjye urabakoze. Ninsanga wazimaze, umenye ko uzariha nka zo kabiri, kandi ntuzasubire kungarukira mu rugo ukundi, kereka ku munsi nagutumiye kumpa umubyizi, ukaba igihano cyawe.

"Inda nini icura uwayihaye."
"Uburana urubanza rw'inda ntatsindwa."

Ngunda ageze imuhira, asanga umugore, umukobwa wa Gacumu, yabyaye. Nuko Ngunda atera kwa Gacumu kwaka ibihembo. Aragenda abwira Gacumu ati, " umukobwa wawe yarabyaye, nimumuhembe." Maze yungamo ati, "ndabona yagirwa na biriya bigega byombi."
Ibyo bigega bikaba binini cyane. Barabimuha, bagira ngo ntari bubashe kubitwara. Agira kimwe aracyikorera, ikindi aragihagatira. Icyo ahagatiye abaye agikiranuka mu irembo, atangira kugihekenya.
Agifatana Umukunguli, agihekenya Ngoma yose, agihekenya impinga ya Nyarubaka, akizana mu Gitare, agifatana Murambi agihekenya, agisingirana i Kangoma yo kwa Mpamarugamba, agikubitana mu Gakoni kwa Nshozamihigo agihekenya, aza Nyamagana yose agihekenya, aterera impinga ya Muyange, ageze ku Kinyogoto udukenyeri aratujugunya.
Ngunda yadukira ikigega yari yikoreye, aramunga. Icyongicyo akirya umwanya muto, kuko imisaya. yari imaze kumenyera. Maze agikura. ku mutwe, agitwara mu ntoki. Agitangirira mu Bihana kwa Mugunguje, akinyurana mu Ngorongali agihekenya, akirengama Sazange, asingira Kinkanga, Buhimba ayisiga mu kuboko kw'ibumoso, igihe ageze mu Gikirambwa kwa Nyiracunda, ajugunya ubujunde bw'udukenyeli munsi y'inzira!
Ariko inyota ntiyareka agera iwe. Umusozi arawucuba, asanga umushumba adahirira inka ze, amusaba amazi yo kunywa. Umushumba ayamuha mu gicuba cyuzuye. Ngunda ayabunda intama imwe, yongeza andi, na yo amubera iyanga, ntiyashira inyota. Nuko wa mushumba aramubwira ati, "nazanywe no gushokera inka zanjye, sinazanywe no kukuhira.
"Wa mushumba acaho, ajya gushoza inka ze hirya. Nuko Ngunda igikenya yicara ku kibumbiro, arakinywa, aragikamya. Ajya mu kindi kibumbiro, na cyo aragikonoza; arigata ibyondo byo mu isoko.
Ngunda amaze kunywa amazi yose yo mu bibumbiro no mu iriba, ajya mu ibuga araryama, agarika umwogo w'inda. Umushumba amanukana inka ze, aroye mu kibumbiro, asanga humye kera. Nuko inka ze zirarumanga.
Wa mushumba akebuka Ngunda haruguru ye, aravuga ati, "dore ruriya rudigi henga nze turugabane! "Arakunyarukira amukoza agacumu mu ibondo, bya bizi yanyoye na bya bishaka yatemaguye birahomboka, byose biva mu nda ya Ngunda, bimanuka ku musozi, biwucamo ibikuku. Nuko icyo gihangange gipfa cyishwe n'inda nini.

Kuri ubu Ngunda aba afite abantu benshi bamukomokaho. Ariko yamaze gupfa, abagore be bajya gushaka amazu, bajyana n'abana babo. Abo bana bari abaryi nka se, babura ibibatunga, bapfa uruhondobero bishwe n'inzara.

"Inda nini yishe nyirayo."
Umuhinzi n'abana be  Imigani, Abana Uyu mugani baca ngo: "Yigize syoli", bawuca iyo babonye umuntu wese wigize umushirasoni kabuhariwe, akaba ikinani muri byose; ni bwo bagira, bati "Uno mwana cyangwa uno muntu yigize syoli!" Byakomotse kuri Syoli w'i Nyagahanga (Byumba); ahagana mu mwaka w'i 1600.

Syoli yabyirukiye ku Cyuru (Byumba), ku ngoma ya Mutara Semugeshi; abyiruka akunda umuhigo, aba umuhigi w'umukogoto; akica inyamaswa z'ishyamba ndetse ntakangwe n'iz'inkazi: nk'intare, ingwe, imbogo n'izindi. Abandi bahigi baza kumurarika ngo bazajyane guhiga, akabakabukana ngo ntibazi kurasa; ati "Nzijyana n'umuheto wanjye!" Umugore we yamugira inama yo gufatanya n'abandi kuko nta mugabo umwe, Syoli akamutwama, ngo: "Aho ntugira ngo nanjye ndi nka bamwe mupfa kwita abahigi!" ati "Uretse no kujyana umuheto n'aho najyana inkoni yanjye nta nyamaswa yandinda!" Umugore agatererayo utwatsi ati "Urambone!" Ariko bimwanga mu nda, bukeye ashaka inzoga, ayijyana ku Cyuru kwa sebukwe (se wa Syoli).

Agezeyo abwira sebukwe, ati "Dawe iyi nzoga nkuzaniye ni iyo kugira ngo uzampanire umuhungu wawe yarananiye; yihaye kujya ahiga mu ishyamba rya Nyagahanga wenyine, kandi muzi uko rimeze; ati "Ndetse n'abandi bahigi bamuraritse arabirukana ngo ni we uzi umuheto wenyine, batirimuka, nagira ngo mwumvishe ukuri kwabo akantwama akandaza ku nkeke ankoba. Sebukwe aramusubiza, ati "Genda, ndamara gatatu nkaza kubaza icyo kiroge uko cyigize".

Ya minsi ishize, umukambwe arashyogoza ajya i Nyagahanga iw'umuhungu. Agezeyo asanga Syoli yagiye guhiga wenyine; nimugoroba abungukana ingwe yishe, asanga se yicaye iwe amwereka umuhigo. Amaze kwicara, se aramubaza, ati "Mbese ko uje uri umwe, abandi mwahiganye bari hehe?" Syoli, ati "Nta bwo mpigana n'abandi mpiga jyenyine. Se, ati "Ese mwana wanjye niba uri n'umukogoto, harya urasa umuhinyoro ntiyarengera uzi kwinjiza?" Syoli ati "Aho nabereye sindahigana n'abandi." Se ararakara; ati "Nkabona n'umugore wawe yaraguhannye ukamunanira, koko wigize intabikozwa!" Yungamo, ati "Harya ngo wica ingwe sha! hari ubwo urutoni urunguru ruzakwihererana ubure kivurira!" Umusaza arara ataraye, bukeye azinduka yitahira. Amaze gutaha muka Syoli asigara mu mazi abira kuko yareze umugabo kuri sebukwe. Syoli arabisha, abwira umugore; ati "Ubu ngiye mu ishyamba kandi sinjyana umuheto, ndajyana icumu n'inkoni yanjye nkuzanire intare; ariko nimara kuyikwereka wiyimbire; noye ayo!"

Nuko aturumbukana icumu n'umujinya wica inka, ubwo hari ku kagoroba, ageze ku ishyamba ajya ku nama mu rucucu rwari mu nsi y'inzira, agisutama urukwavu rumuturumbuka mu nsi yiterera hejuru, agira igihunga, aragwaguza, yishita ku icumu rye ryari rimushinze imbere, rimwahuranya umutima arahwera; azimira atyo azize guhinyura ay'abakuru. Kuva ubwo rero rubanda bibuka uko yajyaga ananira abamuhana ntakangwe n'inyamaswa z'inkazi, bakurizaho bavuga ko umuntu wese wananiranye mu mico akigira intabikangwa yigize syoli.

Kwigira syoli = Kunanirana mu mico.
Yaraye rwantambi Insigamugani Bawuca babonye umuntu umerewe nabi afite umukokwe w'inzara n'inyota Abana ni abahanga
Bahanga Isi ikareka guhangayika, 
Bahangamura n'ibiyihungabanya,
Ikaruhuka igahumeka amahoro.

Bahanga n'indi itagira icyasha
Bahanga tugahimbarwa,
Bahanga ubushake mu bashidikanya,
Babereka ko kuba inyenyeri ku isi,
Bidasaba imyaka agahumburi.

Bigomba umugambi utagamburuzwa,
Abana ni imbuto z'amahoro,
Zitajya zihundura,
Ahoraho iteka,
Abana mukwiye impundu.

Abana muhorane impundu.
Bizirakwezi na mukase  Imigani Uyu mugani baca ngo: "Ziracyapfa bitanihira", bawuca iyo babonye ibintu bikomanye n'amakwa (biguye mu makuba) y'ubwoko bworetse ibindi; ni bwo bagira ngo "Ziracyapfa bitanihira!" Wakomotse kuli Bitanihira wo mu Bufundu, ku ngoma ya Kigeli Nyamuheshera; ahayinga umwaka w'i 1600.

Bitanihira uwo yali umugaragu wa Macigata watwaliraga Mutara Semugeshi u Bufundu n'u Buroha. Yali atuye i Kinyamakara mu Bufundu, ariko inkomoko y'umuryango we ari i Burundi, niho sekuru (ubyara se) yari yaraturutse, akaba umuhazi w'impu zavagamo inkindi (imyambaro y'intore) biyerekanaga, guhamiriza bitaraduka mu Rwanda; dore ko byakomotse i Burundi.

Nuko rero Macigata shebuja wa Bitanihira amaze kunyagwa na Semugeshi, ibihugu bye bigabanwa na Nyamuheshera (umuhungu wa Semugeshi); yari akiri umututsi mu bandi, ariko ari we ingoma igomba mu bwiru. Amaze kubigabana, inkindi z'intore zaho ziramushimisha, ashimikira aho zakaniwe; Abafundu bamubwira ko zikanwa n'umuhazi witwa Bitanihira. Ubwo Nyamuheshera aramutumiza, amubaza ukuntu arema inkindi. Undi arabimusobanurira. Ubwo Nyamuheshera aramwishimira, amugira umutora w'imiguta y'i Bufundu yose. Arayobokwa, araturwa, aratengamara kubera inka yahongerwaga; dore ko uwaburaga impu z'imigoma myiza yo kuvamo inkindi n'imikane y'ibwami yatangaga inyana y'inshuke kugira ngo ataregwa. Bimaze iminsi Semugeshi aratanga: amaze gutanga (gupfa) umuhungu we Nyamuheshera yegurirwa ingoma; u Bufundu yatwaraga abwegurira Bitanihira, bitewe n'uko yari umutoni we, n'uko kandi nta mwami witegekeraga imisozi ndetse n'igihugu; yategekerwaga n'abatware be.

Bitanihira amaze kwegurirwa ibya Macigata kandi ari we wari umukanyi rwamwa wenyine muri ako karere, agira ingorane inkindi ziba iyanga mu mitwe y'intore; bituma umutware wese w'umutwe utabonye inkindi ajya kwibariza ibwami, anaregeramo Bitanihira. Nyamuheshera amaze kurambirwa ibirego bya burijo, arakarira Bitanihira; aramutumiza, amubaza igituma intore ze zitabona inkindi zose. Bitanihira; ati "Imitwe yabaye myinshi, ni cyo gituma inkindi zitabakwira. Nyamuheshera agiye kubyemera, abanzi ba Bitanihira barashikama baramusesereza; bati "Si impu zabuze ahubwo ni umurengwe wamuteye uburangare". Abarezi bamaze gusesekaza ibisebyo, Bitanihira anyagwa u Bufundu, bamutegeka kujya atora imigoma wenyine kandi akayikorera ubwe; akayihara, akayikana, agatura inkindi ibwami. Kuva ubwo akajya abikora atyo mu migure ya nyamugirubutangwa.

Rimwe rero ajya gutora imigoma aho yayibariwe (yayibwiwe), arayitora, arayikorera, aragenda; ageze mu ibanga rya Kinyamakara, aranyerera yikubita hasi aratemba; ahirimana n'iyo miguta yari yikoreye, baregera munsi ya Kinyamakara; ahitwa mu Rwamweru. Hari inka zahaturukiye zirisha; zumvise imigoma ibomborana zirikanga ziriruka imwe muri zo iratsikira yikubita hasi irahavunikira. Abonye ikumbagurika arirahira; ati "Ziracyapfa Bitanihira!" Ubwo yavugaga ko agiye kubona urundi ruhu rwo kujya guhara no gukana.

Nuko abashumba b'izo nka baje kugandura iyo yavunitse bumvise ayo magambo bayafatiraho biganira abandi uko byagenze. Inkuru iragenda igera ibwami yahindutse ibisetso by'urwenya; bituma Bitanihira akomorerwa u Bufundu. Kuva ubwo rubanda babona umuntu ukomanye n'amakwa cyangwa se ibintu biguye mu makuba asa n'ayoretse ibindi bakabikurizaho amarenga mu mvugo y'uwo muhazi, bati "Ziracyapfa bitanihira"!

Gukomana n'amakwa = Kugira ibyago.
Umwandiko-Isega n’umuntu Ikabyankuru  Uguhiga ubutwari muratabarana Umunsi umwe, umuhari wahuye n’isega, urayibwira uti: “Umuntu agira intege cyane, nta nyamaswa yamukira itamuhenze ubwenge.” Isega iti: “Iyo mbona umuntu rimwe risa, ni ukuri naherako musumira.” Umuhari uti: “Ejo uzaze nkwereke umuntu kandi nzamugufasha.”

Nuko ngo bucye mu gitondo, isega n’umuhari bijya kwicara ku nzira, aho umuhigi yajyaga anyura iminsi yose. Ubwa mbere hanyura umusirikari ushaje. Isega ibaza wa muhari iti: “Uyu ni we muntu? ” Umuhari uti: “Oya, uyu yahoze ari we kera.” Inyuma ya wa musaza haturuka umwana, aza amukurikiye. Isega iti: “Umuntu ni uyu?” Umuhari uti: “Uyu azaba umuntu kera; ubu ntaraba we.”

Hashize akanya, umuhigi ahinguka hirya afite imbunda ku rutugu n’inkota mu bitugu. Umuhari uti: “Dore noneho umuntu araje, genda umufate, jyewe nigiriye mu mwobo wanjye.” Nuko isega igenda igira ngo ifate wa muntu; imugeze iruhande wa muhigi ntiyatinya, ayikubita isasu hagati y’amaso, isega ntiyabyitaho, izinga umunya ikomeza kumusatira. Umuhigi arongera ayikubita irindi sasu. Isega irihangana iramwegera cyane.

Imaze kumwegera, akura inkota ye, ayitemagura hose. Isega igenda ivirirana, isanga umuhari itaka cyane. Umuhari urayibaza uti : “Mbega mwana wa da ! Aho ntiwanesheje wa muntu !” Isega iti: “Ceceka sinari nzi intege z’umuntu; ni we ugira intege z’ukuri. Ubwa mbere yenze inkoni yari ku rutugu, ayishyiramo umwuka, ayinturikiriza mu maso birantokoza rwose; arongera ubwa kabiri abinturikiriza ku mazuru, numva bimeze nk’unteyeho amabuye; arongera yikuramo urubavu rumwe, ararunkubita. Nari ngiye gupfa rwose.”

Umuhari uti : “Erega umenya wahashye! Ntuzongere kwirata ukundi rero.”
Imyato y'impotore  Ibyivugo Kera habayeho inzoka n'uruyongoyongo maze biracudika, ndetse bigeza n'aho kunywana. Uruyongoyongo rubwira inzoka, ruti, "mbere yo kunywana, ndabanza nasame undebe mu nda, nurangiza nanjye ndore mu yawe."
Inzoka iti, "ese ibyo urabishakira iki nshuti twabanye?" Ruti, "ndagira ngo ndebe ko hatarimo akangononwa." Inzoka iti, "ibyo na byo, ngaho nasame uroremo uko ushaka." Uruyongoyongo ruroramo, rurashishoza rugeza mu murizo.
Inzoka iraruhindukirana irarubaza iti, "ese hari ako ubonye?" Ruti, "rwose ubanza karimo, mbonye hacuze umwijima!" Inzoka ni ko kurusubiza iti, "nushaka ushire agahinda nta bwo ari akangononwa ubonye, ahubwo ni ukugira inda ndende!"
Uruyongoyongo ruriyumvira, hashize akanya ruti, "ngaho dupfe kunywana, ariko sindagushira amakenga!" Nuko biherako biranywana, bibana mudendezo, bigatumirana bigasangira amayoga.Uruyongoyongo rwituriraga mu misozi miremire, naho inzoka ikibera mu kibaya cy'ishyamba ry'ingati.
Ngo hace imyaka, ishyamba ryo kwa Nzoka bararitwika, ryose rishya ururimbi. Inzoka ihutaho ituma ku ruyongoyongo ikitaraganya iti, "gira bwangu, hurura ay'Uruniga, usume ay'Ururumanza uhute ay'imbogo, ugende ay'inyaga, uze unteturure ndacikirijwe!"

Uruyongoyongo rukibyumva ntirwatindiganya, rusya rutanzitse, rwiruka amakubaruhu rutabara umunywanyi warwo. Ngo rugere ku kibaya rusanga ibyo rwabwiwe ari impamo, rubwira inzoka yizinguriza ku ijosi ryarwo bwangu ruherako rurayigurukana, rurenura mu bicu.
Kera kabaye, rurananirwa, ruratentebukwa, rubwira inzoka, ruti, "ngiye kugushyira hasi nduhuke nibura akanya gato," Inzoka iti, "ibyo wirota ubikinisha, dore inyuma yacu inkongi ni yose yabaye inkorashyano, ni akanya gato ngashya wese ngakongoka, ahubwo ongera umurego dukundure."
Nuko uruyongoyongo ruriyandayanda; nyamara ay'ubusa, rugeza aho kugusha ubuconsho. Ngo rujye kwarara kugwa hasi, inzoka iti, "nugwa hasi nanone nta cyo uri bube ukimariye, ihangane dore ibintu byakomeye." Uruyongoyongo ngo rukora iyo bwabaga ariko intege ziranga zirabura, rwihonda hasi ntirwasamba.
Inzoka irarureba iti, "genda shahu n'ubwo upfuye bwose ariko upfuye unyumvishije ikinyenga cyo mu kirere!" Nguko uko ka kangononwa uruyongoyongo rwavugaga mbere yo kunywana. kagaragaye.

Nyuma y'ibyo, bene Ruyongoyongo basera i Gahanga bahiga ya nzoka n'urubyaro rwayo.

Iyo ni yo soko y'inzika yabyaye inzigo y'uruyongoyongo n'urubyaro rw'inzoka.

"Guca ku nda n'indyarya ni ugusigira abana impyisi ugasinzira"
Rwagakoco  Bawucira abana Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?» Mwungeli araza n'inyota yose, afata umuheha awushinga mu mata, aranywa, ariruhutsa, noneho ati «Navuze ko Biraro Mutemangando natankiza azanyica; none ngaho birabaye, reka azankize!» Bajya guca icyarire barazisasira.
Biraro Mutemangando asasa mu muryango, atekera itabi aranywa. Inka iza gukorora.

Mwungeli ayumvise ati «Ni nde unkororeza inka? Ndabizi ni wa musazi Biraro nta wundi wabigira! Nongeye kuguca uranze ubaye ikivume.»

Si Njye wa hera hahera umugani. Biraro Mutemangando abyuka kare ajya kubwira bene se ati «Data yongeye kunca aho kungororera.» Barongera barahaguruka bagenda ari mirongo itanu, bajya guhakwa.

Baragenda bajya kwa Gahaya bati «Turashaka ubuhake.»

Gahaya ati «Ntawakwanga guhaka abantu baza bashaka ubuhake.»

Bukeye Gahaya aza kubagira Mutemangando inka, maze umwana ayoherereza se Mwungeli.

Umunsi umwe kwa Gahaya haza kuvumbuka imbogo.

Bati «Uyica aragororerw, kandi udatabara arabeho baramurimburana n'abe.»

Biraro Mutemangando aragenda arayirukana, ayitera icumu, imbogo iriruka, arongera ayitikura icumu mu rubavu ayitura hasi ayicara hejuru, maze atuma kuri bene se ngo nibajye kurimbura kwa Gahaya.

Ntibahasiga n'uwo kubara inkuru.

Ni uko Biraro Mutemangando uko yakicaye kuri ya mbogo yitwaga Rubito, ararigita baramuheba.

Bakuru ba Biraro bigarurira igihugu cyose cya Gahaya, baragitegeka.
Si Njye wahera hahera umugani.
Ururimi rwoshywa n'urundi  Imigani Rwirahira, imfizi yo mu basare
Ndi Ruvunywa inturire
Intambara imaze kurema
Mwene Rugayimpunzi.
Ndi ishami rya Rwasa
Nasa amabare.
Ni jye kigabo kinini
Gikingirije abarwanyi
Gikingiye abanyabwoba.
Ndi inshongore y'umugoboka
Nugumbira induru.
Nishe Rwantonga rwa Bihogo
Twiharikaniwe ku mugezi wa Mugoboro.
Niciye Rutete
Rutangira irabyumva.
Niciye Mpinga
Mpinda irabyumva.
Ibuka  Imivugo Nvura y’urujojo
Rwasajoro, tukajijwa
Bicu by’iteka
Bitere Rumuri
Tugahunga umuseso
Kwa Nyiramakangaza.
Seka gororoka
Ntacyo dupfa
Tugira icyo dupfana
Tera ubwuzu wange ubwoba.
Gira ibambe Mibambwe
Mubaji w’imitima
Ni uwo umuti.
Ntube Kwibuka mwene Mugarura
Wagira ati, ”hobe.’
Ihobe ni ubusa
Haryoha uruhoze”
Umwana w' ingayi umugani muto kwirinda kugaya tukanyurwa ibyo dufite Mu Rwanda hose, banga umwana urya agaya igaburo bamuhaye.
Kenshi na kenshi n'ibyo arya abirya abitamo amarira kuko babimuhana inkoni.

Kandi nubwo yarya byinshi bwa he, ntajya ashyira uturaso ku mubiri!

Iyo abonye abandi bana barya abagirira ishyari, akeka ko ari bo batuma ahabwa ibyo yita bikeya.

Hakubereyeho umwana, iyo ngeso yo kugaya iza kumwokama.Â Bukeye nyina agira atya arapfa, se azana undi mugore.

Umwana akaboroga, akirukira hanze yomongana; bya biryo yagayaga abandi bana bakabyirira.

Se w'uwo mwana na we ntabyiteho kuko yari azi neza ko yari indashoboka.

Haciye iminsi, umwana ahinduka ingegera, asigara atunzwe no kwiba ibyo arya mu mazu ya rubanda.

Umusatsi umuhirimbiraho, inzara z'intoki n'iz'ibirenge zirashokonkora; ubwo amavunja amwarika wese.

Abandi bana bamubona mu bihuru aho abunze yihishe bakamukwena, bati nguwo maguru y'urubabara ya rubaburabirenge, iyo ajya kuba rubebe, yangana na rubanda.

Ngicyo igisingizo cy'umwana w'ingayi, watoye ingeso mbi y'ubusambo.
Icyivugo cy'imbeba  Imivugo Rwikubira ikubije umurama
Urwa gituza,
Ni igituna cy'ifigi:
Ntikangwa n'inzu y'insoko
Igira amenyo y'urugaga,

Mu rugamba rw'iz'intaza.
Zikabana n'injorojoro,
Zajaganyiriza mu musego
Zikabuza abantu gusinzira.
Zitura ku mbariro

Ukagira ngo ni imirindi y'imbogo!
Izo mbeba zihuje imikaka,
Aho no gukubagana zirabizi!
Zibasiye mwene Ruhaya
Zimubuza guhumeka:

Agiye guhindukira,
Zimugira umugambi
Wo kumugaragaza ho inguma.
Zirimo iy'inyurizi,
Ihinda iva mu gisenge;

Amenyo irayakubira
Imutebeza imikaka
Mu kirenge cy'ibumoso
Imaze kugitangaza
Yihuta ivuga ibigwi,

Iti, "uw'inkuba ya Rufigi
Muraze mumurore
Ntagitera umugeri!
Ubwo musanga adaciye
Sintahe mu muheno!"

Zigwiza isahaha
Zigumya kujwigira.
Zikabamo iy'injorojoro
Ihinda iva mu gishanga,
Ntiyarushya ijajaba

Yazirushaga kwisha imikaka
Ihangiye mu birenge,
Amano iyatera ibibaru
Umenya ngo arwaye urubara!
Igaruka yirahira

Iti, "uw'inkuba izira amabano
Muraze mumurore
Ubwo musanga adaciye
Simparagate ibyahi!"
Abicaye mu kirambi

Bumva imbeba z'ifigi
Urwo rugo zirwigabije
Na we Rwakabwa asohotse
Ubwoba bumusaragiza,
Asanga inkike y'epfo;

Ahura n'iy'urutaza
Imutanga ku mugende
Imuciramo ay'imigera.
Yose agasa n'ingembe!
Ntiyarushya agomborwa,

Iyamugeza mu mirundi
Abura imirindi yo guhunga,
Ihuta kumwesa ku mpama
Iti, "uwa rutavutsa imikaka
Imbeba zikaragata umwite,

Uwanjye muze mumurore
Aho atermbye igicuri
Munsi y'igicaniro!
Ubwo musanga adaciye
Singere mu ikaniro!

Abasigaye mu cyezi
Barimo shebuja w'ubwoba
Ashinguye guhunga
Ahura n'iy'itorero
Izirusha zose amatama manini,

Ikagira imikaka idakuka;
Iyimukoza mu birenge,
Agiye gukandagira
Asyonyorwa n'imisenyi,
Yesa inkokora hasi

Igaruka yirahira
Iti, "uwa Rutarasirwa mu ntazi
Intore z'imbeba zakoranye
Dore aha atembye igicuri!
Ubwo musanga adaciye

Integano sinyibuze,
Sinzarye amacwende!"
Zisizanira mu muryango
Zumva usigaye mu nzu,
Ko akomeza guhumeka:

Imbeba zirakorakorana
Izindi zikwirwa iyo nzu!
Nyirazo ihanika kujwigira
Ihagaze hejuru y'urusika
Uwo zisanze mu kirago,

Ati, "iryavuzwe riratashye!"
Haduka iy'amanga make,
Ikarusha izo mbeba amaboko
N'amarere ikayagira,
Yigize ikibumbe,

Ikazirusha n'icyaha
Cyo konona amasimbo!
Ihinda ituruka mu isapfu,
Ibanza gusenya iyo nzu,
Ihingutse ku mugamba

Isandaza ibisabo,
Iheranga n'ibicuma
Ibiceka ku ruhimbi,
Igikuba kiracika,
Akangurwa n'ubwoba!

Intoki zihura n'amenyo
Y'iyo figi y'imbeba
Iziremera intambara:
Ihangira mu bikonjo,
Ikuramo inzara zose

Imuharisha intwaro.
Ibonye ko ihimbawe
Igaruka yirahira
Iti, "uw'urutaza rutimirwa,
Rutabuzwa ku mirara,

Uwanjye muze mumurore,
Ubwo musanga adaciye
Singere ku bucabari!"
Zibonye umutezi,
Ahingukanye igifuma,

Zigiciramo urutezo
Na we zimubuza gutaha!
Zatanyije injangwe
Ntizikigera no mu bihuru;
Zateye urusakwe,

N'imirizo yakunze
Ziba inkaragatabyahi!
Rubanguka ijya mu kigega
Ruvuzo ruvunga umurama,
Rutanena umutindi,

Rudacira ubucabari
Rudahararukwa ikaniro,
Ruti rwasa amacwende.
Rudacikirwa n'umushushwe,
Rwa Nkumbuyamashaza

Ni imbeba y'umurizo w'imbazo
Isokoza ubwanwa bw'ishaka
N'ubwinyo butukura.
Izina yatorewe n'umwisi
Yitwa inkuba yesa ku muheno!
Karisa N’inka Inkuru yabana Bawucira abana Karisa yabanaga na nyirakuru. Yajyaga aragirana inka na nyirakuru. Umunsi umwe, abasirikari baraza babatwarira inka. Karisa na nyirakuru bariruka barabahunga. Bihisha mu gihuru kugeza ijoro riguye. Nyuma abasirikari baragaruka. Nyirakuru amuhisha munsi y’amababi y’ibiti. Umwe muri abo basirikari akandagira kuri Karisa ariko ntiyakoma. Ba basirikare bamaze kugenda, Karisa na nyirakuru bava mu bwihisho. Basubira iwabo bomboka.
Bakame n'impyisi  Imigani Kera Bakame yacuditse n'impyisi, biranywana, birabana bishyira kera. Ariko Bakame ikababazwa n'uko impyisi iyirusha ubukungu. Bukeye Bakame ibwira impyisi iti, "reka ducuruze impu, ubukungu bwawe burusheho kwiyongera, ndetse ungurize ibintu byo gutangiza, nzajye nkungukira." Impyisi irabyemera.

Bitangira gucuruza impu, zimaze kugwira, bijya kuzicuruza mu mahanga, inyungu ikabikwa kwa Bakame. Bakame imaze gukungahara irirwaza. Bwa bucuruzi burahagarara ariko impyisi ntiyabyitaho. Hashize iminsi, Bakame irazinduka no kwa Mpyisi iti, "yemwe abo kwa Mpyisi mwaramutseho!"

Impyisi iti, "bwakeye Baka!" Bakame irihangana irarikocora iti, "nta miramukire yanjye, baraye baducucuye, badusahuye ntibadusigira na busa." Ubwo impyisi igwa mu kantu, mbese isa n'ikubiswe n'inkuba. Bakame ibonye ko impyisi ibuze aha irigitira irayishukashuka, iyibwira ko izabiyishyura. 

Bakame iragenda ifukura icyuzi, yororeramo amafi, amaze gukura ikajya ijya kuroba ayo yirira. Hashize ukwezi impyisi ijya kwishyuza Bakame ibintu byayo. Bakame iyakira neza, yikoza munsi y'urugo iroba amafi cumi iraza irayateka iyavanamo umufa uryoshye cyane, maze yegereza impyisi.

Mu mwanya muto impyisi iba irakomba imbehe. Irangije iti, "mbese shahu Bakame, ibi bintu biryoshye bitya, ubikura he?" Bakame irahaguruka ijya kuyereka icyuzi cyayo iti, "ugende ufukure nk'iki, amafi azimezamo." Bakame n'impyisi igeze imuhira sinakubwira ukuntu yarimbaguye umusozi mu mwanya muto. Imaze kuyoboramo amazi, itegereza ko amafi yazamo, iraheba.

Ni bwo igiye kwa Bakame iyirakariye cyane. Igeze yo, Bakame iyisomya ku nkangaza y' akataraboneka. Kwibuka icyari kiyizinduye biragatabwa! Imaze kuryoherwa cyane, iti, "mama we! Ibi se byo wabikuye he?" Bakame iti, "ukagira rwa rutoki rwose, ukabura inzoga y'ubuki? Hoshi genda utemagure za nsina zose, amakakama azivuyemo uyashyire mu kabindi, amaremo ibyumweru bitatu, maze uzasomeho wiyumvire." 

Impyisi iragenda ibigenza uko Bakame yayibwiye. Ibyumweru bitatu bishize, igotomeraho, maze ururimi rurababuka, inkanka ziratenguka; Umujinya urayica, ifata umufuka no kwa Bakame ntiyasuhuza, ihita igafata igashyira muri wa mufuka, ngo ijye kukaroha mu manga. Igeze mu nzira yibuka ko yibagiriwe urujigo rwayo kwa Bakame, iratura, isubira inyuma yiruka.

Ingeragere iza kunyura hafi y'uwo mufuka, Bakame iti, "Uraho Ngeragere!" Iti, "uracyabaho Baka! Ese urakora iki muri uwo mufuka shahu Baka?" Bakame iti, "ntiwamenya ibyanjye. Ubu banshyize muri iyi ngobyi ngo bajye kunyimika, njye ntegeka utunyamaswa turi hariya hakurya, ni cyo gituma bagiye bampetse! Nyamara simbishaka, ariko ntibabyumva!" Ingeragere iti, "shyuuuu!! Ukivutsa umugisha nk'uwo! Reka nigiremo niba utabishaka."

Bakame ibanza kwangira, nyuma iti, "ngaho jyamo ariko nawe urampemba!" Ingeragere ihambura wa mufuka, ivanamo Bakame, maze iwinagamo. Bakame si ukuwukanira iradanangira. Irangije iti, "ngiye kuguteguriza." Muri ako kanya impyisi iba iraje, ibatura umufuka ngo girigiri...! Igeze hirya iti, "ariko noneho ko biremereye cyane, iyi nkenya iriye iki? Ayubusa ariko ndakuroha, dore igihe wambeshyeye!"

Ingeragere ngo ibyumve iti, "reka Mpyisi sindi Bakame, nshyira hasi nigendere." Iraboroga cyane ariko impyisi ntibyumve, ahubwo ikayisubiza ngo dore aho wambeshyeye, ubwenge bwawe ndabuzi, umunsi ntarengwa ni uyu! Iragenda no mu manga ngo pooo! Ingeragere iniha rimwe gusa, igera mu kabande itakirashya.

Impyisi itaha yizeye ko igiye kwirira ya mafi ya Bakame no kwinywera ya nzoga y'ubuki. Ku mugoroba ntitarabukiyeyo, isanga ka Bakame kidundaritse ku nkombe y'icyuzi cy'amafi yako kararoba. Bihehe igihinguka aho, Bakame iba yayibonye. Bakarne iti, "Warupyisi ntunyegere, ntabwo abatarapfa nka we bagomba kwegera abavuye ikuzimu nka njye!"

Impyisi irumirwa igirango koko Bakarne yazutse, ishya ubwoba itekereje ko wenda ihamye aho yapfa, irirukanka irahunga izinukwa ityo kuzongera kwikorereza Bakarne no gucudika na yo.

Si njye wahera hahera umugani
Imbwa ni igisambo insigamugani Nyamwanga kumva ntiyanze kubona : kwita ku imbuzi Nijoro mu gicuku, igisambo cyaje ku nzu kigira ngo cyibe ibintu biyirimo, imbwa irakibona iramoka.
Nyir'urugo arabyuka, arareba ntiyagira icyo abona, maze akangara ya mbwa ngo iceceke, arongera ajya kulyama.

Igisambo kibonye ko asubiye kuryama, kiragaruka, kigerageza gukingura umuryango ngo cyinjire, ya mbwa irataka cyane.

Nyir'urugo yongera kubyuka; igisambo na cyo kimwumvise kirihisha.

Araza arareba yumva nta gikoma, akangara ya mbwa, asubira kwiryamira.

Igisambo kirongera kiragaruka; imbwa na yo irongera iramoka.

Shebuja arongera arayikangara, ariko ntiyabyuka.

Nuko mugitondo abyutse, asanga igisambo cyamwibye ibintu byinshi.

Yibuka uburyo yagiye akangara imbwa ye, maze ati «iyo umuntu atuka inshuti ye, abanzi be barishima.»

«Nyamwanga kumva ntiyanze kubona.»

Si Njye wahera hahera umugani.
Urumve mutima muke wo murutiba INshoberamahanga kuburira umuntu uzimije Imbwa yishe ibyana by’ingwe irabirya. Imbwa yagiye kuraguza kumupfumu igira ayibwira itsinzi y’ukuntu yazakira uburakari bw’ingwe. Ingwe nayo yagiye kuraguza kuri uwo mupfumu, imbwa yumvise ingwe ije igira ubwoba ko yafashwe umupfumu yabwiye imbwa ngo nibe igiye mu mutiba. Ingwe iba irahasesekaye, ibaza umupfumu “ukambwiras ukuntu nazafata imbwa yamariye abanaumupfumu yarayibwiye ati” umupfumu yarayibwiye ati” imbwa ikunda amayezi nuyitegera ku mayezi uzayifata.” umupfumu ati” urumve mutima muke wo murutiba.” Umuntu babwira ntiyumve imbuzi, bamuvugiraho ayo magambo. 
Bizakizwa na Mbuga Insigamugani bawuca babonye abaziranye basizanira ikintu rukabura gica, bagakiranurwa n' ingobotsi itari nyirandakuzi. Na Mburamatare,
Na we nguyu aje guhiga.
Ati: "We Kavumenti,
Wijajaba, witaragurika:
Nkurusha ibintu,
Bigeretseho ibindi:
Induru ni ndende.
Nkurusha Abatutsi,
Batura mu Rwanda;
Batorwamo intore,
Zigatahira Umwami:
Abo ni Mburamatare.
Induru ni ndende.
Nkurusha n'inyambo,
Zitahira Umwami,
Zigatura i Buganza:
Nazo niMburamatare:
Induru ni ndende.
Nkurusha ifaranga,
Imbere y'amarumiya;
Nkurusha amakuta,
Imbere y'amasenge:
Nayo ni Mburamatare,
Induru ni ndende.
Nkurusha n'Abasoda
Baturuka i Kongo;
Batwara izo mbunda;
Bakarwana mu mavita:
Nabo ni Mburamatare:
Induru ni ndende.
Nkurusha Gossensi,
Intebe ya SOMUKI,
Atuye i Rutongo.
Acukura ubutare,
Bucurwamo tanki,
Zikanesha Abadage:
Na we ni Mburamatare.
Induru ni ndende.
Nkurusha na Sovanye,
Utegeka Mini,
Iza Rwinkwavu;
Zivamo imizinga,
Ikanesha Abadage:
Na we ni Mburamatare.
Induru ni ndende.
Nkurusha na Minete,
Ituye Rugarama,
Ikaba n'i Ntsinda;
Icukura ibyuma,
Bicurwamo indege,
Zikanesha Abadage:
Na yo ni Mburamatare.
Induru ni ndende.
Nkurusha na Nyungwe,
Yo na Kaburantwa;
Hacukurwa zahabu,
N'iya Kilomini.
Itanisha Abazungu,
Ikabavana iyo gihera:
Na yo ni Mburamatare.
Induru ni ndende.
Nkurusha n'inturusu,
Iza hegitari;
Zabaye amashyamba,
Mu bihugu ntwara;
Zikazana imali,
Ziguzwe na Mini:
Nazo ni Mburamatare.
Induru ni ndende.
Nkurusha n'Andreya,
Andreya Kalinda,
Utegeka u Buzi.
Kandi na Ndeze,
Utwara ubwo Bwishya:
Nabo ni Mburamatare.
Induru ni ndende.
Nkurusha na Kabare,
Ak'i Bunyabungo;
Kandi na Mwambutsa
Umwami w'i Burundi:
Nabo ni Mburamatare.
Induru ni ndende.
Nkurusha na Mutara,
Umwami w'u Rwanda;
Akaruta Abami,
Batanu mu bawe:
Na we ni Mburamatare,
Induru ni ndende.
Igare  Imivugo Kera habayeho imbeba eshatu, Rwezamenyo,
Binwete na Semerwe. Izo mbeba zaravukanaga.
Zabanaga mu mwobo munini wo mu ishyamba
rigari rya Manyinya.
Igihe kimwe, izuba ryaracanye, imvura irabura,
amapfa aratera, ibimera byose biruma, ibiribwa
birabura. Nuko za mbeba zibura icyo zirya,
zirasonza, zirasonza weee!
Nyina w’izo mbeba ishakisha ibiribwa hafi aho,
ariko iraheba. Ihitamo gufata urugendo rurerure,
ijya gushakisha aho yakura ibiribwa. Irashakisha,
irashakisha, ishakisha hirya no hino ibiribwa
by’utwana twayo.
Hashize iminsi itarahindukira, za mbeba zigira
inzara kandi zikumbura nyina, zikajya zirirwa zirira,
zinwigira cyane ziti “nwiii! Nwiii! Nwiii!” 
Rwezamenyo igira igitekerezo, maze ibwira zene
nyina iti “reka mbabwire! Reka tujye muri ruriya
rugo rw’umuhinzi dushake icyo kurya. Dushobora
kubona amasaka, ibishyimbo, amamininwa,
amashaza cyangwa ikimuri! Nkunda ikimuri
weee!”
Semerwe irazongorera iti “umuhinzi n’umugore
we barasiniziriye, reka twinjire vuba mu gikoni.”
Nuko ziranyonyomba zijya mu gikoni zitangira
gushaka ibiribwa. Zishakira munsi y’intebe
ziraheba. Zishakira mu nkono ziraheba.
Rwezamenyo igiye kubona, ibona urweso
rw’ikimuri ku meza. Igira amerwe, itangira
kwihumuriza ari na ko inwigira iti “huuu! Nwii! Nwiii,
Nwiii! Huuu!”
Rwezamenyo iranwigira iti “yooo! Ikimuri!
Ndashonje! Reka twirire iki kimuri.”
Rwezamenyo iritunatuna yitegura gusimbukira
ku meza. Binwete na Semerwe zirasakuza ziti
“oya! Reka twitonde. Ubu se haramutse hari
rwagakoco?”
Rwezamenyo ihagarara akanya gato, iriyumvira
kuko itashakaga kugwa mu mutego.
Kwihanganira inzara birayinanira, isimbukira kuri
rwa rweso ngo Pwa! Itamira ikimuri kiryoshye,
yuzuza amatama, irarya, iraryaaa!
Ikebuka aho yasize Binwete na Semerwe
irazihamagara iti “Binwete weee, Semerwe
weee, mwigira ubwoba, hano nta rwagakoco
ihari, nimuze turye!”
Impumuro nziza y’ikimuri ikwira mu cyumba.
Binwete na Semerwe zirihumuriza, zirongera
zirihumuriza. Impumuro nziza y’ikimuri irazikurura
maze zisimbukira ku meza, zigwa muri rwa rweso
rw’ikimuri ngo “pa!”
Za mbeba zose zitangira kuryana umururumba.
Zikajya zizamura utuzuru zikihumuriza ari na ko
zinwigira ziti “huuu! Nwiii! Nwiii! Nwiii! Huuu!”
Za mbeba zimaze kwijuta, zisohoka muri rwa
rweso zitangira kubyina, ziraririmba zitangira
gukinira muzunga ku meza, ntizabona aho
rwagakoco yari iri.
Zirazungazunga, zirazungazunga no muri
rwagakoco ngo pa!
Rwagakoco izifata imirizo ngo “koco!” Zigerageza
kuyivamo ariko bigeze aho zirananirwa,
ziranwigira, ziranwigira ziti “nwiii! nwiiii! nwiii!”
Zirarira cyane, nuko urusaku rwinshi rukangura ba
nyir’urugo.
Umuhinzi n’umugore we bahengereza mu gikoni,
babona za mbeba eshatu zirira ziti “nwi! Nwi! Nwi!”
Umugore abona rwa rweso rw’ikimuri rurimo ubusa!
Aravuga ati “yoooo! Utu tubeba twagize inzara!
Hashize iminsi izuba ryarakaze, ibiribwa byarabuze
iwabo mu ishyamba!” Umugabo we ati “Ibyo ni
byo, ariko ntabwo zigomba kundira ikimuri!” Nuko
akingura urugi, afata rwagakoco ayijugunya hanze.
Imbeba eshatu, Semerwe, Rwezamenyo na
Binwete zibona zirimo ziguruka mu kirere, zigenda
zinagana muri rwagakoco.
Mu gihe zari zitangiye kumva umunyenga
rwagakoco igwa hasi irafunguka ngo “pa!”
Imbeba zivamo ziravuduka.
Ziravuduka, ziravudukaaa, zihumeka zigeze mu
rugo!
Zigeze mu rugo zibona nyina yateguye ibiryo
byinshi ku meza. Iravuga iti “bana ba, nabaguriye
ikintu cyizaaaa. Ikimuri!”
Zirarebana, maze zizunguza udutwe ziraboroga
cyane ziti “oya mama weee! Duhe ikindi kintu
icyo ari cyo cyose ariko kitari ikimuri.”
Imfura ni nde?  Ibyivugo Ibitotsi ni ibiragi,bigomba ibirago,

Usinzira utiziguye Imuhira,

Uwazindutse akagusumbya akantu !

Ijoro ni Intati,rikaba intambara,

Ryageza igihe cy’igicuku rikagucuragiza,

Impyisi igatera ,umurozi akaza !
BAKAME, INZOVU, INGWE, INTARE, IMPYISI N'IBIVUMVURI  ubucuti bwa bakame n'inzovu Bakame yacuditse n’inzovu, biza guturana no mu nzu imwe; nuko byigira inama yo gukoma impuzu zo kugura ibizitunga, bikoma impuzu; Bakame izayo ikazimesa zikaba nziza; inzovu ikayoberwa kuzinoza.

Bukeye birazinduka bijya kuzibunza, biragenda bigera ku rugo, bibaza nyir’urugo biti: ‘Nta nka mufite ku mpuzu zo kwambara?’ Nyir’urugo ati: ‘Ese ko izo mpu zanyu ari mbi!’ Ati: ‘Cyakora ndapfa kugura iza Bakame.’ Aha Bakame inyana nziza, inzovu ayiha akamasa katagira uburyo, biragenda.

Bigeze mu nzira bihura n’abagabo barabibaza bati: ‘iyi nka nziza ni iyande?’ Bakame iti: ‘Ni iyanjye; naho aka kamasa ni aka Nzovu.’ Nuko abagabo bagaseka nzovu cyane, bati: ‘Uburebure n’ubunini si bwo bwenge.’

Bakame na Nzovu biragenda, bihura n’abandi bagaboo, na bo babibaza kwa kundi, na none baseka Nzovu, ndetse bashaka no kuyikubita.

Noneho inzovu ibwira Bakame iti : ‘Niduhura n’abandi bantu uvuge ko inyana ari iyanjye, dore igihe bansekeye, bagashaka no kunkubita; uvuge ko imbi ari iyawe, wowe baguseke nta cyo bitwaye’. Bakame yikiriza itikirije.

Biragenda, bigeze hirya bihura n'abandi babibaza nk’aba mbere; noneho na Bakame ibasubiza kwa kundi, Nzovu irarakara, ibwira Bakame iti ‘Twabanye kera, none urampemukiye, ubu turatandukanye ngaho genda ukwawe, nanjye ndagenda ukwanjye.’ Bakame na Nzovu bitandukana bityo.

Bakame iba aho, biratinda inka yayo irapfa, ijya gushaka uwayibaga, iragenda ihura n’ingwe. Bakame iti: ‘Ngwe we, ngize Imana nkubonera hafi, umwami arantumye ngo ejo kare uzaze kumwitaba akubwire iby’inka ye, kandi umwami ari iwanjye.’

Ikomeza urugendo ihura n’intare, irayibwira iti: ‘Ngize Imana nkubonera hafi, umwami yantumye ngo uzaze kumwitaba, ngo hari icyo azakubwira cy’inka ye, kandi ari iwanjye.’ Iragenda ihura n’impyisi na yo iyibwira ityo. Bakame itaha iwayo.

Buracya ibisimba uko ari bitatu biraza no kwa Bakame. Bakame yari yatoraguye ibivumvuri yuzuza igicuma. Ibisimba bimaze kugera aho, Bakame icunshumura ibivumvuri, bigenda bivumera ngo: ‘vu vuuuu vuuuu!’ Ibisimba bigira ngo ni umwami uvugana na Bakame.

Nuko Bakame irasohoka ibwira impyisi iti: ‘Mpyisi we, jyana iyi nka uyibage, ariko ntutamireho n’intongo n’imwe!’ Bakame ibwira Ntare iti: ‘Wowe ujye kwasa ruriya rutare, ariko nubona intorezo igoramye ntiwirirwe uza!’

Bakame ibwira Rugwe iti: ‘Wowe genda ujye guca amakoma, ariko ntuzane iritobotse na rimwe.’

Nuko intare iragenda ikubita urutare intorezo, intorezo irihina iba nk’ubuhiri; iyita aho irigendera. Ingwe ijya guca amakoma, yakora ku ikoma rigatanyuka; amakoma yo mu rutoke yose iyatema atanyagurika; ingwe irahunga irigendera.

Nuko impyisi ibaga inka ariko ikebaguza, ireba niba hari abayireba, ibona ntawe uyirora, ifata inyama imwe irayitamira, ubwo Bakame iba yayibonye, iti: ‘Nakubonye Rupyisi we!... Impyisi ubwoba burayitaha, iriruka irahunga.

Nuko Bakame yirira inyama yonyine.

Si jye wahera hahera umugani.
Cyaradamaraye  Ibyivugo Nagiye ku rusenge ibitugu ndabitigisa
Imyambi ndayisokeranya
Abo twari turi kumwe ndabacyaha
Nitwa "Cyaradamaraye"!!
Umunyamerwe  Imivugo Ni Ruhaya rw'isekurume
Rwa murarika icyanwa
Iyo yarase igihambe
Udusekurume turayihunga.
Igira ibihembe bireba inyuma

Ikagira ubwanwa irarika iteka
Igira umugara wo ku mugongo
Ikawushinga iri ku rugamba.
Igira imihore myiza cyane
Ikaba itungo ryo mu batindi.

Iyo bayikuyeho uruhu rwayo
Abenshi muri bo baravugishwa.
Iyumvire nawe uyu munyabugoyi
Ngo aravugishwa abonye igaramye.
Yarazindutse ajya gusura

Se w'umugore we mu Rugerero
Agezeyo asanga barayibaga
Inyama ngizo hirya hino
Baragabagabana biracika
Abana benshi barabya indimi.

Aramwenyura akorora buhoro
Arasuhuza barikiriza
Bamuha icyicaro araruhuka
N'agatabi aratumagura
Umukuzo uraza yica inyota.

Akebuka hirya aho bazigabana
Amazi menshi amwuzura akanwa
Akabona imbugita ziraca ibintu.
Hashize umwanya uringaniye
Nyina w'umugore we ajya mu kirambi

Avugira mu gutwi kwa Ruhabuka
Ari we mugabo we akunda cyane
Ati: "Murarebe uko mugenza
Uriya mwana w'umunyarwanda."
Wa muhungu bimujya mu gutwi

Yirya icyara abyinisha intebe
Arasukuma gukoma yombi
Amasoni aranga abura uko agenza
Aragahuruka ajya ku irembo
Arinanura agaruka mu rugo.

Igihe cyo gutaha kiba kiraje
Agaseke keza barakamanura
Inyama munani ziragasaga
Bamuha umwana wo kumutwaza
Izo mbonekarimwe z'iyo mfizi

Imisozi itanu barayirenga
Uwa gatandatu barasohora
Abwira umwana asubira iwabo.
Abwira ab'iwe icyo mu gasero
Avuga amateshwa atagira uko angana,

Aravugishwa bishyira kera,
Ati: "Nageze iwanyu munsi y'uruhu
Nsanga iseseme barayibaga,
Ubwo isekurume iba iranteruye
No ku kinyama cy'inzu ngo pi!

Ngo nyikubite amazi
Amaso yuzura akanwa.
Bampa umukuzo ndawicarira.
None rero mugore wanjye
Mpa iyo mbugita nzicanirize

Umpe n'isafuriya niyicarire
Shyushya amazi yo kuzirisha
Ushake n'ubugali bwo kuziteka
Umpe n'ikinono kivamo isosi."
Nyirakanaka ngo abite mu gitwi

Araseka cyane ibi byimazeyo
Afatwa n'impumu arakumbagara
Abira ibyuya yara amaboko
Hashize umwanya arahembuka
Ariruhutsa aratangara,

Ati: "Erega Ruhaya yari inkozeho!"
Ni isekurume ntisebanya
Kereka utazi uburyo inurira
Ni we uyisebya ibi by'abasenzi.
Kwihorera kw’Inyoni y’ubuki Umugani muremure Bawuca iyobari kuganira ku ubutwari kwihorera  Urugendo rw'iyo Ngurube, kuva i Butare kugera i Nyanza: ibambira umuhanda, modoka zibura inzira.
 
Ingurube iryohera mu misango, 
Iya rwisumbura ku ntama, 
Nkunda impogazi y'imihore, 
Iya rusukirwa n'abo mu nzu. 
Isonera amenyo y'abayishiha
 
Ikarusha isake gushya mahwane 
Igira imihore rutagugumba, 
Igera no mu nda igahwekera: 
N'uwayiriye agaheza utubavu, 
Ntagugarirwe yabera.
 
Umunsi Padiri uwo ayitanga, 
Yaje u Bwanamukari ihaze, 
Ihaga amabondo iziba imihanda 
Mashuba zose zirahagarara,
N'abadereva baracemererwa;
 
Baravunura bajya i Buzungu 
Kubasiganuza inzira yindi, 
Kuko iyabo ifunze neza; 
Ingurube yuje no mu miserege, 
Bakaba batageza kuyikikira
 
Ngo iruhande babone umwanya. 
Arabibasubiza uwo mu rukiko 
Ati: "Reka mwihimana se na mwe! 
Nta mihanda ibiri naharuje! 
Mpimbe uwundi se mu kirere
 
Ari ukugirango mbone aho ndara? 
Nk'icyo kintu se nkigire nte? 
Nta bwo muzi ibirori byacu? 
Cyatumirijwe kubyizihiza 
Na njye nzagenda ejobundi
 
Negutangwa aho bagiketa. 
Nimugikurikire mwitonze 
Mwige intambwe nk'iz'abantu 
Aho kizishinguye muhaze, 
Kugeza aho kiribuze kurara
 
Ubwo kiraseduka mu muhanda 
Muhutere mujye iyo mwenda! 
Na mwe mwigira ako gahinda 
Kirabagora iby'uyu munsi
Nta we uzongera kugitunga:
 
Icyo ni icyaduka kidahoraho!" 
Ingurube igomagira umuhanda, 
Iwuca ibitengu henshi cyane, 
Ari n'ikizuru ari n'ibibari: 
Intambwe zayo ziranihurana,
 
Isi kiziteye iratengerana, 
I Nyanza bumvise imirindi, 
Induru nyinshi zirasahaha! 
Icyo bikanze kikaba imvaho, 
Icyo baketse ari ibihuha:
 
Bo bikanze igishitsi cy'isi, 
Naho iyo ngurube ari yo ibiteye. 
Byanze guhita bararikenga: 
Babanga amatwi barahuririza, 
Babazanya indi mpamvu ibiteye.
 
Intumwa zikwira aharengereye 
Barayirabukwa iri mu muhanda. 
Bajya guhumuriza amashuri, 
Ngo: "Nimukomeze kwiga inyuguti, 
Mwegukuka umutima bundi,
 
Kuko impamvu itumye bicika, 
Ari imashini yo mu Burayi 
Igeze i Buhimba iva ku Ngunda." 
Ukwo cyegera barashishora, 
Ya mashini ibamo igisimba.
 
Bamwe ngo: "Ni inzovu twabwiwe!" 
Abandi ngo: "Reka mwitubeshya! 
Inzovu zisanzwe ukwo tuzibwirwa 
N'ubwo nyine tutazibonye 
Nk'enye zaguranywa iriya!"

Babona umuntu uturutse urw'iyo 
Bamushiganuje arababwira, 
Ati: "Ni ingurube nk'izi muzi! 
Ihanitse urwego ijya mu ibondo
Izibye umuhanda murabiruzi.
 
Ababona nabi iri bubagereho! 
Ibyo biyikurikiye by'ibiyumbu, 
Si ibibwana mutabikeka! 
Ni amamodoka yabuze akayira: 
Zayigaragariye bugisesa;
 
Ubu zirahindisha amahoni 
Nyamara y'ubusa, nta cyo yumva! 
Na njye kuyicaho ubu mureba 
Ni uko ninyuriye iruhande,
Nca mu bisambu no mu ntusi,
 
Ndagota neza ngaruka hino, 
Nza mu muhanda ndikomereza.
Abayirebye bacyitonze 
Bahoze bagarura ab'impunzi
Ngo: "Nimugarukire aho muhinge
 
Si igisimba ga ba nyabusa! 
Ni ya yindi yo ku rurembo 
Abanyagikari bahezereza 
Bayitekanye n'utunono,
Ngo ari yo "Indyohesha-birayi."
Indogobe n'umuntu  Imigani Umuntu yajyanye indogobe ye kugura umunyu. Hanyuma agaruka awuhekesha iyo ndogobe. Yumva umutwaro urayishengura, ndetse igiye kwambuka umugezi igwamo. Umunyu wikubise mu mazi urashonga, maze noneho umutwaro worohera indogobe.
Irishima rwose, ikomeza kugenda; ngo yigire imbere, yitura hasi yigiza nkana, umunyu wose ushirira hasi. Nyirayo abonye ko yamwangirije umunyu nkana, na we agerageza kuyihana. Ashaka umusenyi, arawupfunyika, arayikorera.
Igiye kwambuka undi mugezi, yongera kwituramo igira ngo biramera nka mbere. Ikubita rwa ruboho mu mazi. Igize ngo irikorera yumva wa muzigo warushijeho kuremera, yicuza icyo yabikoreye. Shebuja abonye irembye, umuzigo uyinaniye, arayitura, umusenyi awukuraho, ati, "ngira ngo noneho wumvise."
Ayisubiranye guhaha umunyu, agira ngo ayigerageze, ntiyasubira kubigira kwa kundi, kuko yatinyaga kuvunika nka mbere. Nguko uko ibyago bijya byigisha ubwenge.
Aho guhakwa n’umugore wamwinjira Insigamugani Uyu mugani ucibwa n’abagabo basuzugura ubutegetsi bw’igitsina- bakanga kubuyoboka Uyu mugani baca, ngo: "Yarezwe bajeyi" wakomotse kuri Bajeyi ba Sharangabo rya Rujugira rwa Mazimpaka; ahayinga umwaka w' i 1700. Bawuca iyo babonye umwana cyangwa ndetse n'umukuru wipfayonza gitesi; ni bwo bavuga ngo: "Yarezwe bajeyi!"

Umwami witwa Yuhi Mazimpaka yari atuye ku Ijuru rya Kamonyi, bakajya bamuteranya n'abana be, bituma abahiga arabahihibikanya, kugeza ubwo yishe uwitwa Musigwa yakundaga cyane. Amaze kumwica yigunga mu nzu iminsi itatu; ni bwo yasohokanye igisigo cyitwa "Singikunda ukundi" Musigwa amaze kubigwamo, uwitwa Rujugira na we agira amakuba; yica imfizi ya se yitwaga Rushya. Yibutse ko Mazimpaka yahimbye igisigo cyitwa Singikunda ukundi, abona ko atamuhonoka aracika, acikira i Bugesera. Bwari butaraba ubw'u Rwanda. Acikana n'umugore we Kalira, bafitanye utwana tubiri tw'indahekana: Mulikanwa na Sharangabo. Bajyana n'umugabo Ndabaramiye, w'i Gihinga na Ruzege (muri Komini Taba); n'umugore we Mupfasoni, n'umuhungu wabo Rubanzabigwi. Baragenda bageze i Bugesera, barahakeza barahakirwa, biberayo bagubwa neza.

Haciyeho iminsi, Mazimpaka yibuka ibyo kuraga ingoma. Atuma kuri Rujugira ngo ahunguke azamuzungure. Rujugira yanga kubyemera, kuko yakekaga ko se amuresaresa ngo abone urwaho rwo kumwica nka Musigwa. Amaze kubyanga, i Rwanda bacura inama yo kujya kwiba umugore we Kalira; bati "Nagera mu Rwanda akiyumvira imvaho azatuma ku mugabo we amwizeze akunde agaruke.

Baragenda bazana Kalira n'abana be rwihishwa; Rujugira atabizi. Bamugejeje ku Kamonyi, bacura indi nama yo kumwubakira kure yaho; bamujyana ku Kivumu cya Mpushi na Nyerenga. (muri Komini Nyamabuye, Gitarama).

Nuko Mazimpaka amaze gutanga murumuna we Muteyi n'abiru, bimika umuhungu we Rwaka. Ariko amugara bidatinze, bavuga ko ari ingoma yamurashe, kuko atayirazwe na se. Noneho, batuma kuri Rujugira, bamusobanurira uko ibintu bimeze: baramwimika yitwa Cyilima (ni we nyir' ibisigazwa biri mu bushyinguro i Butare) Ariko mbere yo kumwimika, bari babanje kunywesha (kuroga) umugore we Kalira by'ubwiru kuko yari yaracikanye n'umugabo we. Dore ko mu Rwanda gucikana n'umugore cyangwa imbwa byari ikizira; bavugaga ko umugore ari uw'ibwami, imbwa ikaba ishumi ry'ibwami, uwabaga yarabicikanye nyuma agacikuka, umugore we yamutaga iyo ngiyo, imbwa akayica akabona kugaruka mu Rwanda.

Kalira bamaze kumwica, umugabo we amaze kwima ingoma y'u Rwanda, abaza aho ari n'abana be. Bamwerurira ko yapfuye, naho abana bakaba bari ku Kivumu cya Mpushi. Arumirwa arababara cyane, ni bwo avuze ijambo ry'agahinda ryahindutse umugani, ati "Nta byera ngo de; iyo nima Kalinga ndi kumwe na Kalira!"

Nuko atumiza abana be bombi: Mulikanwa na Sharangabo; abubakira urugo rw'imbonera nk'aho yarwubakiye nyina yakundaga cyane; abaha n'ibihe byo kurarirwa; igihe cyagera akaza muri urwo rugo yabubakiye, akarumaramo iminsi iruta iyo mu zindi ngo ze, abakundwakaza mu kigwi cya Kalira.

Sharangabo amaze kuba umusore, Mulikanwa na we amaze kuba inkumi, Sharangabo baramushakira, ararongora abyara umwana w'umukobwa, bamwita Bajeyi. Amaze kuba inkumi sekuru Rujugira amushyingira Rugira rwa Semakamba ya Busyete (uyu w'umukurambere w'Abasyete). Rugira atahirira kwa Rujugira. Igihe cyo gutaha kigeze, Rujugira abaha u Murera n'u Bugoyi ho ibirongoranwa. Rugira na Bajeyi bamaze kugera mu butware bwabo, Bajeyi ayoberwa iby'urugo n'imirimo yerekeye abagore bakize gitware. Bimaze kumuyobera inkuru igera kuri sekuru. Atumiza Rugira atinya kumubwira ubupfayongo bw'umwuzukuru we. Noneho Rujugira yitumirira Bajeyi ubwe. Ahageze amufatira aho, yoherereza Rugira undi mwuzukuru we witwa Nyamashaza aba inshumbushanyo ya Bajeyi.

Bajeyi aguma aho arandagara cyane, bukeye rubanda bakamukwena, bamufatiraho, babona umwana wibuza uburyo yipfayonza gitesi, cyane uw'umukobwa bati "Nyagucwa ugiye kwigira aka Bajeyi?" Yananirana bati "Mwene naka nimumureke yarezwe Bajeyi!" kuko bamutetesheje akaba umupfu utazi ururo n'icyatsi, aka Bajeyi ba Sharangabo.

Kurera bajeyi = gutetesha umwana agapfayonga.
Umukobwa wariye ikijumba cy'Imana  Imigani Kera habayeho umugabo; bukeye ashaka umugore, babyarana abana babiri, umukobwa n'umuhungu. Umukobwa akitwa Buhorobungwe, umuhungu akitwa Mashyoma. Bari bafite umurima; hanyuma umeramwo umugozi w'ikijumba, batazi uwawuteye. Bukeye umugabo ajya inama n'umugore we ati, "ko amapfa yateye, tuzatungwa n'iki? Dore dufite umugozi w'ikijumba, kandi kimaze kwera. Tugikure cyangwa se tukireke?" Yungamwo ati, "ibyiza ni uguca uyu mugozi, tukawucira iyogi, tukawuteramwo, tukazabona icyororo."
Bakura ikijumba cyawo, naho umugozi barawutera. Umugozi urakura, ariko ntiwera. Umaze imyaka ibiri, inzara nayo ica ibintu. Umugozi uza kwuma,ariko weze ikijumba kimwe.

Umugore abwira umugabo we ati, "singiye kwicwa n'inzara kandi kiriya kijumba gihari." Umugabo aramusubiza ati, "reka dufumbire kiriya kijumba kizumbure indi migozi. Tuzayitere, niyera izaduhe ikidutunga." Umunsi umwe, umugabo yenda umuhoro ajya gututira ibiti. Umugore nawe yenda isuka ajya guhinga. Bamaze kugenda, Buhorobungwe abwira musaza we ati, "ko urora inzara igiye kutwica, iyo uje tukajya gukura kiriya kijumba; iwacu bahingura bagasanga ibyo kurya bihiye." Mashyoma aramusubiza ati, "ikijumba uzi iminsi kimaze, iwacu baranze kugikura, nta wuzi uwagiteye muri uriya murima, none uragirango twikoreho tukirye!" Buhorobungwe ati, "ndagikura, nkirye, sinakwicwa n'inzara kandi gihari, ikibyimbye kimeneke." Aragikura, agicamo kabiri aragiteka. Se na nyina bahindukiye, bakigera ku irembo, Mashyoma arababwira ati, "cya kijumba cyanyu Buhorobungwe yagikuye, ndetse yagitetse." Se araza amukubita umuhoro ku gakanu, awumukubita no mu nda. Amuca mo ibice bitatu, ibihimba abijugunya mu ruhavu rw'umurima. Aho abijugunye haza kumera umuseke. Biratinda, inzara iza gushira. Umugabo nawe aza kwicuza ati, "umwana wanjye namujijje iki, ko dukize inzara kandi atakiriho!" Nuko aho bari bahirikiye bya bice by'umubiri wa Buhorobungwe, haza guca abatwa. Bahabona umuseke wahameze, baravuga bati, "uwaca uriya museke akazawukwikiramo impiru yo kurasa inyoni." Bagize batya bumva wa museke uravuze uti, "Ntimunteme, ndi Buhorobungwe. Mashyoma ntiyari yashatse kumbura, aranga arambura. Atazi ko ndagiwe n'Imana." Abatwa bati ntawaca umuseke uvuga. Bukeye umwami aza kuhaca bamuhetse. Abonye uwo museke udasa niyindi, abwira umwe mu bari bamuhetse ati, "jya kuncira uriya museke uwunzanire hano." Agiye kuwuca, umuseke uti, "sinacibwa na mwe, nari Buhorobungwe. Mashyoma ntiyari yashatse kumbura, aranga arambura. Atazi ko ari Imana yandemye kandi indagiye!" Umwami abvwira abahetsi ati, "ni munyururutse njye kuwicira." Baramwururutsa. Arawuca, arawujyana.

Ageze iwe, awushyira mu nkongoro ye yuzuye amata. Uba aho bimara iminsi. Umunsi umwe, igihe umwami aryamye, yumva umukobwa ukubura mu nzu kandi aririmba. Aramuhamagara ati, "yewe muntu ukubura?" Ntihagira uwitaba. Undi munsi, umwami yongera kumva wa muntu aharura ibigaga byo kuboha ibyibo. Mu gitondo kare, umwami arabaza ati, "ni nde uharura ibigaga iki gihe?" Ntihagira umusubiza. Bukeye noneho umwami arubikira. Agiye kwumva, yumva umuntu ari mu kirambi, aboha igiseke, kandi aririmba. Uwo munsi hari hiriwe umuhezo ukomeye. Umwami yibambuye, yururuka bucece no mu kirambi. Umukobwa nawe yahimbawe no kuboha, ntiyamenya ko umwami yibambuye. Umwami aragenda, yenda umuseke arawuvunagura. Awujugunya mu cyotero, urashya. Maze uvamo inka n'intama n'abaja n'abagaragu, n'ibindi byinshi. Umukobwa yubuye amaso, asanga umuseke we bawucanye. Abura aho yihisha, aguma aho. Umwami aramurongora. Buhorobungwe aba umwamikazi.

Biratinda haza umugabo w'iwabo. Aramubona maze aramwitegereza. Umwamikazi nawe amubonye aramwitegereza cyane, hanyuma aramubaza ati, "yewe wa mugabo we, ko wanyitegereje cyane ni iki?" Umugabo ati, "mbonye usa n'umukobwa Buhorobungwe w'iwacu wapfuye yishwe na se." Ati ariko ntugirengo nakubaganye, usa nawe koko. Umwamikazi aramubaza ati, "urabe atuye hafi y'iwabo wuwo mukobwa bishe?" Umugabo ati, "turaturanye." Umwamikazi abwira uwo mugabo ati, "genda, maze ubwire iwabo w'uwo mukobwa ko bazazindukirwa n'abashyitsi bakomeye. Kandi nawe uzagaruke tujyane ujye kuhanyereka." Umugabo aragenda asohoza ubutumvwa. Yongeraho no kubabwira uwamutumye uwo ariwe n'ukuntu asa na wa mukobwa wabo Buhorobungwe. Bakibyumva agatima gakoma kuri wa mwana wabo bishe bamurenganya.

Bukeye, ngo bajye kubona, babona amashyo y'inka araje, nibitabashwa bibiri: icy'umwami n'icy'umwamikazi. Bashya ubwoba. Umwami n'umwamikazi bageze ku irembo, se wa Buhorobungwe ashaka kwihisha. Abandi bati urabona abashyitsi, aho kubakira ugashaka kwihisha. Nuko araza, arabakira, arabaramutsa, ariko yikandagira. Ubwoba ntibwatuma amenya ko umwamikazi ari wa mukobwa we. Nuko Buhorobungwe abwira se ati, "humura ndi umwana wawe." Se biramutonda cyane ariko kandi mu mutima yishimye.

Amaherezo, nuko bose barishima. Buhorobungwe akiza iwabo.
INZOZI Z'UMUNTU W'UMUKENE Insigamigani Bawuca babonye umuntu Hari umugabo wari umukene, atunzwe no kwikorera imizigo bakamwita umudeyideyi. Umunsi umwe, ari mu nzira yikoreye aza kunanirwa, aratura, maze aricara ngo aruhuke. Uko yakicaye, asinzirirako maze ararota.

Mu nzozi ze, asubira mu by’imibereho ye: ukuntu yakoraga ataruhuka kandi ntagire ikimutunga gihagije. Muri uwo mwanya hagoboka umwana w’umusore, maze aramubwira ati "Numvise amaganya yawe, nsanga ubabaye cyane, none unsabe icyo ushaka cyose."

Umugabo, kubera ubutindi yari afite amusubiza atabanje gutekereza, ati "Nyagasani ndagusaba ngo ikintu nzajya nkoraho cyose kijye gihinduka zahabu." Umusore aramusubiza ati "Nagize ngo uransaba ikintu gifite akamaro; none ni icyo unsabye! Cyakora kuko ari cyo ushaka, ngaho bibe uko ubyifuza." Amaze kuvuga atyo arazimira.

Nuko umugabo ashaka kureba ko ibyo wa musore amaze kumubwira ari byo, afata ingata ngo yikorere umutwaro, ingata ihinduka zahabu. Agiye kureba asanga n’ibyo yari yikoreye byose byahindutse zahabu nsa! Mbega ibyishimo! Umugabo asimbukira hejuru, maze ati "Hahandi he no kuzongera kwirirwa nkora! Kuva ubu nzajya ndya icyo nshaka cyose, nywe inzoga nshatse yose, ariko cyane cyane ubuki. Hehe n’ubutindi kandi! Nzongere kunywa amazi ukundi!"

Hashize akanya, afata impamba yari yitwaje ngo asezere ku butindi. Agifata ikijumba ngo atamire abona gihindutse zahabu. Yitabaza amazi ngo asome, yasoma amazi ntaze, kuko na yo yari yahindutse zahabu. Umugabo biramushobera, niko kuvuga ati "Ndabigenza nte? Umuntu ashobora kubeshwaho n’amabuye? Ko nduzi ndya ngasanga ari amabuye? Nanywa amazi ngasanga ni kwa kundi? Ntabwo nikoreye irya Kabara! Iyaba nari mbonye uwo nihera iyi zahabu yose akanyisubiriza ibijumba n’amazi byanjye nagayaga. Mbaye nka wa wundi ngo wabonye isha itamba agata n’urwo yari yambaye! Nagatangaye data uwo muntu wangiriye impuhwe! Ntiwari umugisha wari rugurumira!"

Nuko akiri muri ibyo, ariko atarabona umusubiza, arakanguka maze asanga yarotaga, ati "Mbega amahirwe; bya bindi byose ni inzozi! Imana irakarama! Sinzongera kurarikira ibyo ntashoboye kubona, ahubwo nzatungwa na duke twanjye."
Ingoro y'umwogabyano 1  Inka Rutagwabiziminega,
Inkuba zesa mu Bihogo,
Rwa mugabo nyirigira,
Imbizi isanganizwa ingoma,
N'umugabe w'i Ruyumba,

Ikisesura imbibi,
Ikaba mu mariza y'impeta,
Igasa n'inyamibwa rwema
Ikitwa nyirazo rwose,
Akaba ari yo itegeka Ingeri,

Impinga zambariramo
Nta nyamusozi ihagera,
Ziba ziteretse inyamibwa
Bakubuye imanzi
Abahoranye amarere

Yo kurata Izamuje,
Za bene Rukaka,
Basanze zigaramye,
Baziguruka amahembe
Yabageza i Nyarubuye.

Na bo barorera guhora,
Naho batahije inkuku;
Inyambo baragiraga,
Ni bwo bazitanze,
Bagira ngo inkuba nyirazo
Ikunde ireke bature.

Si ay'ibiganiro,
Za nkuba z'i Murambi,
Ngaha zirahagurutse,
Ndumva umurishyo usuma.

Izitwa Ingeri z'i Mwima,
Umwami arazihamagaje,
Zirajya kwambara inkoba;
Ndebe amashyo y'i Rukara
Ko abona inzira akiriramo
Ingoro y'Umwogabyano.
Joriji Baneti  Imigani Abashumba batukanira ku gasozi, baranguruye ijwi, batishisha. Baritukanira ubwabo, bagatukana kuri ba NYINA. Amagambo batukanamo usanga atondekanyijwe ku buryo bunogeye imvugo, kandi avugitse neza ku buryo wakekeranya kubyitiranya n'imivugo cyangwa n'ibyivugo.
Ubwo buryo bwo gutondekanya amagambo, ukabanziriza ku magambo adakanganye, ugaheruka ashisha, buba bugamije kurangaza ubwirwa, umureshyareshya, ngo aguhugireho, maze uze kumwandagaza atakwimye amatwi.

Iyo abatukana banzikanye, bifata ku gahanga, bakikandagira ku ivi, maze rukambikana. Muri uwo mwisuko w'urusakwe, kirazira gusubira mu gitutsi undi yagututse; kirazira gusubira nawe ubwawe mu cyo wigeze kumutuka; gusubiza ngo, "na we" byo bigaragaza ubugwari, bigaragaza ko ibyo wari uzi bimaze kugukamana.
Ubundi ibitutsi biza byisukiranya, byivunderezanya agatebezanyo, ubanjwe agahita asubiza, atabanje gushakisha. Iyo bitabaye ibyo rero, umwe mu batukana agatangira kwiyumvira ashakisha icyo ari busubize. aba atangiye guteba no gutatira umwisuko w'injyana.

Icyo gihe uwo batukana akora iyo bwabaga maze akazikura utwari dusigaye mu nganzo ye; akamudubika, akamwungikanya ho ibitutsi ari cyo kigatagaza intanga-muganzanyo. Ababyumva bati, "araguhomeye, ntuzamusubire!"
Kuva ubwo undi ntiyongere kuryebuza akarimi, akanuma, akazanacukira aho kongera kwigera n'umurusha inganzo ifite ibivumbikisho bisumbye iby'iye.

Abajya gutukana barasemburana: barahamagarana ngo, "yewe shahu we!" bagakurikiza igitutsi. Bahera ku bitutsi byoroheje, bakagenda benyegeza mo ibikaze. Abatukana baba bahagaze ihirengeye ku musozi iteganye, bifata ku gahanga, bakikandagira ku ivi, bamwe bati, "abaha n'aha abannya mu mazi bakayavoma ayeyeyeyeyeeeeee..." 
Abandi nabo bati, "ab'aha n'aha abaca mu cyuho bakarya imyavu ayeyeyeyeyeye...."

Umwe ngo: 
- Yewe shahu we, ndagutuka ngutokoze ndagutuka utatabe ujye gutora ubutu u bwo gutera mu gatuba ka nyoko.

Undi ngo:
- Yewe shahu we, umpangare nguhangare nkomeretse nyoko muri baguname yakunyaye.

Undi ngo:
- Yewe shahu we, ngutuke nitangiriye itama nyoko aragata inganga ya mbere.

Undi ngo:
- Yewe shahu we, umuswezi wa nyoko ni nyokorome.
- Uragaseka bayisoka nyoko.
- Ntukabure icyo urisha umutsima nyoko yicariye inyama.
- Gakubitane agatugu n'agatuba ka nyoko
- Gatsitare ku mabya ya so ukubite amazuru mu gatuba ka nyoko
- Gacumite nyoko umucuritse numucurura umuce rugongo.
- Nyoko aragasura so yase inkingi imbaragasa zimutonda ku nkaka.
- Nyoko aragakubita akabuno imbere y'intore.
- Nyoko arakagurana impare impamba.
- Nyoko arakagurana injuma injumbure.
- Nyoko arakagurana imboro imbogeri.
- Nyoko arakagurana umushino umushongoro.
- Nyoko arakagurana igituba igitoke.
- Nyoko arakagurana umusururu umusundi.
- Nyoko aragatera inogo aho so yateye imboro.
- Nyoko aragakuna umwe ukwire u Rwanda.
- Nyoko aragapfuna aguhereza nakuna umukururire.
- Nyoko arakabyara inzingo abarize izuba imbere y'iziko.
- Nyoko aragashimisha imishino imishishi.
- Nyoko arakihara inkuru mu nkanka z'agashino.
- Nyoko aragasimbuka umuseke umusambi umusumire agashino.
- Nyoko arakagusasira umusambi umunyunyuze imisundi.
- Nyoko arakwicwa n'inkarasundi ya nyogosenge itagira utuzi na tunzinya.
- Nyoko arakicarira igishyitsi rugongo ite igishishwa.
- Nyoko aragatagataga atambane n'agasiga abanje guta rugongo.
- Nyoko arakimana urujigo n'inkondo ya rujoka n'ikirumiko mu maguru.
- Nasanze nyoko asekura injuju musekura inkaka musatura injuma.
- Nyoko arakicara kuri Karisimbi mu Mikeno imishino ishoke isoko rya Bizige.
- Nyoko arakantuma i Nyarugenge ngaruke namenye ubwenge nkubire ubuhiri hasi nkure ubutini bwa so.
- Nyoko aragakoma umubanga na wo umubanga ukome ikijabari na cyo ikijabari gikome icyugu na cyo icyugu cyugumbire injunga y'injuma ya nyoko.
- Nyoko arakamanuka kuri Mbogobogo ahetse imboro i mugongo yicumbye rugongo nagera mu kabande anyweshe agashino amazi.
- Nyoko aragahena mu gahinga mpenengeze yo agahindu mukure inyama y'abahigi nyimwambike mu gahanga.
- Nyoko aragakubitwa imbarimbari mu mbariro z'amatako rugongo yikube bayikubite ikirumiko cyarumutse nyogokuru mu gitungu cyaboze.
- Nyoko aragakubitwa imarusate mu rusundi rw'urumane.
- Nyoko aragakubitirwa aho yahinze yikuburire aho yaneye.
- Nyoko aragacibwa "rubanza-kwicara".
- Nyoko aragacibwa icyo akuba yota.
- Nyoko aragacibwa ingabo ikingira amagara.
- Nyoko aragacibwa akatsamurira ka nyenyeri kanyenyeretsa imvura ikagwa.
- Nyoko aragacibwa urutezo urutuba rumatane n'innyo.
- Nyoko aragacibwa agashino n'agashibutse imbeba zikarye n'akagiye kubara inkuru inkuba igakubite.
- Nyoko aragacumitwa n'uwo acukije wa rucantege ayimucire mo.
- Nyoko aragacumitwa n'agasamunyiga agasigaye ifuku zikarye ubukobora.
- Nyoko aragacumitwa na Bicumunyu bya Gacumba ntacugita angana amaseke yo kuri Mwogo.
- Nyoko aragacumitwa na Biraciye imbwa y'umuzungu icuga ubutitsa ikamucugita ubura bukaza bwanga kuza ikajya kubwenda iyo bwagiye.
- Nyoko aragacumitwa na Biraciye imbwa y'umuzungu icumita cyane yamucugita amaraso akaza mu bisigati bya rugongo.
- Nyoko aragacumitwa acugusa umwoyo na bwo ubuzutu buvuza impanda, na yo rusake ibudondanga na bo abatware baca urubanza na yo rugongo ijya guhanuza.
- Nyoko aragacumitwa ku musange na wo umusonga umumene ibere na wo umusambi usokoza isunzu na yo sakabaka ijya guhanuza.
- Nyoko ni ngungu nyina wa ngurube agira imisundi magana inani.
- Nyoko ni ngungu nyina wa ngurube agire imisundi iziko kwerera bakayizirikana ku mizibaziba bayizitura ikamara abantu.
- Nyoko ni nyirarubangabanga rwa nguye-i-mwonga namubanguriye akiri umucuko n'ubu aracyacumba umwotsi mu gashino.
- Nyoko ni nyirakigumbagumba cya ngumba y'ibwami kibona imboro kikasama cyayibura kikiheba ongera untuke mushino wa nyoko.
- Nyoko ni rwoza mbehe rwa mbogeri nta kabi kamurenga arengurwe n'umusonga mu nsina y'umusundi hejuru ya rugongo.
- Iyarinze ni yo yima: nyoko arakimira ku mezi nk'intama.
- Iy'imbumbe iy'imbumburi iya rukara rwa Mbonyi iyo nyoko ambonye n'imboro yanjye agire ati: mbaaa.
- Nyoko arakimira ku rubariro abyarire ku rumambo.
- Nyoko naramusweye arusha rusizi kuvubura.
- Ko nyoko yambwiye ko atarya ingurube yunama nkabona ibinono.
- Nta ko ubukene budatera n'ingobyi y'umwana iraguma: nyoko arakaguheka mu muguta w'imboro ya so.
- Nta gati katamera amashami: nyoko arakamera agashinge mu gashino.
- Nyoko naramuhoranye naramutunze, naramuteruye ndayimutera asuka imitezi.
- Nyoko arapfapfana arapfayongwa araca imivovo n'imiravumba arakora hirya agakora hino yahena inturo zikamunyaza.
- Kuri diridiri kuri dirimba kuri cuga bacumite nyoko araneye.
- Fata agaheto mfate akandi tujye kurasa imisure yayogoje imisundi  ya nyoko.
- Hakurya zirakuka hakuno zirashoka ziri mo rutara rw'abatanazi, nyoko aragatanaga umushino mu murya w'inanga.
- Cyakurukuru cyakurumba nyoko aragakurunga umushino mu ivu.
- Ku mutututuru ku mutukuza-nyoni imisure yamaze imishino ya nyoko.
- Ku mushikishiki ku mushikura-nkoni wa rusabaganya imishino ya nyoko irava imiregesho.
- Cyakurukuru cyakurumba icyana cy'inuma cyacumise nyoko akiri umucuko n'ubu aracyacumba umwotsi mu gashino.
- Ku munyegenyege ku munyegerezo ku mudakubitwa kwa Rugaju irashya irashyukwa nkayisokasoka nkayisongora nkayisiga ivu nkayisoka nyoko muri baguname yakunyaye.
- Iy'ikijugujugu iy'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka mu binugunugu bya rugongo rwa nyoko.
- Iy'ikijugujugu y'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka nyoko muri bwa busa bw'imisundi ye.
- Namanutse kuri Rukirage nikoreye ibikenyeri nsanga ibikeri bigonga mu gashino ka nyoko.
- Navuye i Murera ndi umugabo ntaha i Busozo kwa Ndagano nsanga nyoko aratambikije mukubita imboro arabandagara mwongeye indi aratembagara mwongeye indi arakumbagara nti byuka uyirye uba uswewe na so muri ubwo busa bunuka agasu (cyangwa cucu).
-   Ndi akamarimari ndi akamara-magambo
    ndi inyana ya bugondo
    icumbagira itarwaye 
    nicotse mu inshamba
    nkura intare ikinono
    ncyambara mu misundi
    ngarutse nkura nyoko rugongo.

Iyo abatukana banzikanye, usanga bizihiwe, ndetse n'ababyumva ugasanga bahimbawe kuko iba ari imihigo mu yindi, buri wese arwana ishyaka ry'icyubahiro cye cyangwa cy'abe, yandagaza icyubahiro cy'uwo batukana cyangwa icy'abo uwo batukana arengera.

Yego na none "nimusigeho" y'abakuru cyangwa "bano bana barerewe he" ntibura; ayo magambo y'abasheshe akanguhe asa n'agaya iyo mvugo, aba ashingiye ku rwiyerurutso.

Gutukana, byizihiraga abana batarava mu bugimbi, bikizihira abashumba. Iyo umuntu amaze kugimbuka, ibyo gutukana aba acanye na byo, yaba anabigize bikitwa ubukunguzi.
string   string
Umwana ni umutware  Indirimbo Umwana, mwana we !
Naramubonye ndamutangalira
Yarendebye, ndamwunamira
Ansekeye, ndamuterura ndamudabagiza

Umwana, mwana we !
Yaransabye, sinamwima
Nsanga ali umuntu wo gukorera
Ali umuntu wo kubahwa

Umwana, mwana we !
Nasanze koko ali umutware
Boza ibirenge, bagasiga amavuta
Bagasokoza umusatsi.

Nasanze umwana ali umwami
Ufite umutima wera
Umwami uhakwa agahaka
Umwami ufite ubuntu, uhora akeye.

Aliko yashavuzwa...
Inkuba zigakubita,
Imirabyo igahum(b)ya amaso,
Ibiyaga bikibirindura

Umwana ni umutware

Mumutege amatwi
Amasomo n'umutima
Abafitiye ubutumwa buhanitse
Ntimukamusuzugure
Ngo mumushavurire,

Mumusekere, ahore asusurutse.

Iyeeeehh...
Umwana ni umutware.
Intwari  Ibyivugo Ruti rutikanga impunzi
Amacumu y'impangare
Yakajije bene Mparara
Bayatyazamo ubugi
Utinya gukozamo intoki.

Bamaze kuyarundura
Bayaha Insengamihigo
Ngo iyatoranye intwari
Ahingutse mu nziza
Imbibi zirayiharira

Ni Ingeri z'i Mutakara
Zizi no kuyatera
Umutima urazikindura
Zimara kuyashyikira
Ishema rikazisaguka.

N'umuririmbyi uzihanika
Ntagomba kubuza
Apfa imutungukiyeho
Kurya ziteye imbabazi
Nta gihe wasanga

Zicyicaye imusozi
Intamati yazitoreye
Intumwa ihangara amanywa
Izimura mu biraro
Ni izihwanije isuku

Zizanye inkubiri
Umwungeri abura iyo asesa
Zanyuriye Rubanda
Ku Munini wa Gishali
Nyirigira ahuye na zo

Hambara iz'i Murambi
Abaje bashengereye
Imfizi y'inyarubuga
Barangiwe Umwami
Ko yajyanye n'intamati

I Mwurire mu nyambo
Zaciye mu Mubuga
Abaririmbyi bazirimo.
Rwabugiri akirasuka
Ndimbira zirataha

Zaheje ab'i Nawe
Zibaheza mu kigarama
Ngo urebye nyernazi
Aturutse muri Niboye
Aba ahagiriye igicumuro.

Zaciwe urubanza
Na Rubanda rw'i Munyaga
Bavuga ko uruhehemure
Ari umutwe w'Umuhozi
Zabumbuje impinga

Ya Rutonde irazimira
Ubwo zisanze u Buganza
Bakazongera undi murwa
Zamurikanywe n'ishya
Ryavanze n'impundu

Zitumiriwe i Nyamagana
Umwami utabangira
Bamubimburira Ingeri
Ati, "erega zo ni ibihame
Ni ubushyo bwihariye

Ziruta n'ibindi bihe
Nimushinge rubonane!"
Imbonera zitungutse
Baziteza urugamba
Inzobe yazo iratamura

Abajya i Mbuye barataha
Mwene Mutwarangabo
Urwamo ararutereza
Inkingi y'Abashakamba
Amaze kwambara imiheha

Yaka umutana w'inkoni
Ajyana n'imbizi mu rugo
Agiye kuzesereza
Aho azisanze ikambere
Zaraririye ingoro

Zigeza ko ingoma iramutsa
Zogeye ari imanzi
Ni ko Imana yaziremye
Jye wahagaze mu mbizi
Nkumva imigabo izibamo

Ugira inshuti ye mu Bihogo
Yenda arayiburire
N'ejo itagwa mu maboko.
Ingeri ni amakombe
Mu gukubita zirakabya,

Zikorera intambara
Inkoni ikirirwa isabira
Nta mpunzi izinyuramo
Kurya zabyirukiyemo
Ingoro y'umwogabyano.
Imfura  Uturingushyo Imfura ni iyo musangira ntigucure

Mwajya inama ntikuvemo, waterwa ikakuburira

Wapfa ikakurerera, Kuba ukize ntusuzugure ukennye

Wasonza ntiwibe
Uruti rwa Sezirahiga  Imivugo Indogore icumbagirira ku ruti rw'isine
Ya Ruhimbazaguteba
Ntwara urutagira amasobe nk'iz'abaswa:
Ni rwo njya nsindagiriraho.
Sinarujyana ku isibo nk'abasimbukirana,

Narumenyereje intambwe ngufi;
Sinduvudukana gisore,
Ndutwara ndi igisenzegeri!
Ibindi bigayamaguru birwifuza byose,
Ngo icyarubaha!

Ibihendeke nka njye bihora birwiganya,
Ngo ntibigira nka rwo!
Nararubagumije rwose:
Reka ndubahebuze,
Ni rwo ruhora runzahura iteka.

Ni icyo ruhetse gukora
Ubwo nkashukiye i Kibuye;
Iyo ntarugira icyo gihe,
Simba narigejeje ku kiraro!
Rwarahanziguye uruhorana ikibibi,

Iyo ntarwitwaje singeza gutambuka na buke!
Ni rwo njya ngerana Asidirida
Sinarubana isibe,
Ku munsi mukuru tujyanayo!
Iyo narucumbagiranye mu muhanda w'Irango

Ririnda kurenga nkiwurimo!
Abaderevu baherutse kumpitanaho imodoka,
Birabatangaza, bagenda batota abawutengeneje,
Ngo hagati mu museregi hasigaye igishyitsi,
Naho ari jye uwubyagiyemo!

Nari maze kunanirwa rwose,
Nsigaye nishingikirije urutadigadiga nk'izindi.
Narugundiriye cyane N'Ibyanjirwantoki
Ngo rutancika nkagwa bigahera pe!
Urwo ruti rukaba intamati y'urubumburi

Rwakabije kuba umuyumbu
Ntirugajuka ku mubiri nk'iziva mu masoko.
Insuzuguzabibando iyo rwaramvuwe ni mu ritamenwa,
Iryo shyamba rirakomeye cyane,
Ntirivogerwa n'abatutizi:

Rwaturutse mu ryo batinya,
Abaribimbuye ni abagiye kurunzanira.
Nta bandi bakubahuka kurigenda,
Rirabashisha rwose:
Iryo juri ryavuyemo urwo rusa!

Mu bo tugenda hamwe, aba ari jye rutora,
Ngo njye ndwidogagiriraho!
Ndutwarana n'umurenzi wanogeje ubugi,
Ku mubiri ugasa na rwo.
Ntiwacuzwe nk'iyo bacisha ubwatsi:

Iyo bawugohereje ni mu bihame by'i Gisanze,
Ntiwakiniweho n'ibyigiraho by'i Gishamvu;
Wateraniweho n'amakombe yahotoye,
Bagiturukira kuwambika ibyuma biwizihiye,
Abahuza ntibahagera.

No mu ikaza ryawo abiga harabashishe,
Ntibashobora kuhagera.
Wihariwe n'abahanga banamije kubimenya
Abo bahebuza barawuboneza rwose.
Ntabwo usa n'ututira,

Iyo waturutse ni mu bikwererananyundo
Hakurya y'Urwuya na Muzenga.
Ukiva mu baheshi
Wakerereje abambukira Buzana,
Utungutse mu Minyana

Kwa Sarambu barushaho kuwurangamira
Ukigera iwacu bawumpana ingoga,
Bati, "wijyanire Rwatamira!"
Wowe uzi kwitwaza umugereka!
Nkiwushyikira ni bwo ndorereye imiringiso,

Sinkikoza iminyafu,
Waranogeye uwo muvaruganda!
Nywutwarana n'urutigeze amakemwa
Nka zimwe bakengera,
Nta n'amakeka rugira,

Iyo narushyikiriye mu kiganza
Igitondo kigisakara,
Kiberinka irinda kuza
Nta musozi ndarangiza kugenda n' umwe
Rwarampugije rwose,

Sinarutiririkanya ngo bishoboke :
Uwo munsi mba nashatse kwirirwa mu nzu,
Keretse umurindamyambi
Ni we warusindagiriyeho gatatu,
Akinanirwa n' imodoka,

Ubwo musanze mu bitaro na Ruterabwoba.
Abaturutse kure bakiryikanyiramo,
Twebwe aba Mukwende ntitwaharazira:
Iminsi yabaye mike turitahira
Urwo Ruti mbabwira

Ni bwo rumbereye icyungo cy' amaguru;
Iyo ntarufite singeza gutambuka na buke!
Rwanshingiye intege, ariko zidahanitse
Ngo najya kure cyane
Abazi kubarara nibabyikomereze !

Iby'imbaraga jye nabiretse kare,
Ubwo nkomerekeye imbere mu Nduga rwagati;
Nsigaye ngendera ku rutazi gutibagana.
Sinarota kwivugira mu mahanga
Hamwe Ingwizamirambo yakundaga gutakishiriza,

Na Mutinyukababisha,
Hirya y'i Nkingo na Runyana,
No mu Lito kwa Rugigana,
Ndetse no mu Bushengero bwo kwa Mutana,
N'ahahasumbye kure cyane

Ubwo Muganguzi irangije i Nkore mo Abahinda;
No hakurya y'inyanja hatarakagomba ijana
Hatsinzwe na mirongo inani
Ubwo bomotsemo inkikabahizi,
Na Runanirabaganizi

N'umwanzi w'ababisha
Na Rusengatabaro,
Na Rwegereza abatware inkwaya
Na Nyamukubita incuro agahina.
Na Rwego rwo mu Nshozamihigo,

Na Rudahinyuka na Rwagihuta,
N'Ingarikamumahina,
N'Imvumerezaruge ya Rutagungira,
Na Rwadukanakurinda,
N'Ingesabinyita na Rugwizangoga,

N'Indengerabakinzi na Rubandana,
Na Rugumaguramirera,
Na Rukizangabo uwa Kirenga,
N'Imbonezamacumu wa Munanira,
Na Rukomera abatari isibo,

N'Inyatanyi y'umugabo.
N'Uwo Abatware bogeza.
Na Mugabo ugendera inkomeri neza,
Na Rurinda uhoza inkwaya mu mihigo,
Na Mishashi ya Rukamwa

N'Inshingwamiheto:
Na Rutajabukwa n'imitima,
Na Ruhambanacyuma,
N'Intoranwa y'urugamba
Na Rudahigibinyoma

N'Inyamibwa y'i Musimba
Na Nyamutera incuro ibigembe
Na Rudashobokera umwimirizi,
N'Imvungamihana na Ruhashyanduru,
Na Nkombe ya Rugira,

Na Nyamubanza igisagara ibubisha,
N'Incyahabaganizi,
Na Rutenguramivu,
N'Indekererakuvusha,
Na Ruhanamifuka na Cyoko cy'imikore

Na Rwantarindwa n'Imbanzamumyambi
Na Ruhangarizamitwe nyirazo
N'umuyiru muri zo Incyahababisha,
N'uwundi wiciye ku Rurembo rwa Nyamizi;
Rwa Rwamukore, ubwo yirije umunsi

Mu Nshaka za Nyakarengo;
Na Ruvusha Inshozamihigo zivuna amarana,
N'Intwari y'inyatanyi.
Na Rutikuramakuza ahica,
Na Rukunganshuro n'Inkaragamunega,

Na Rushigisha ay'ibigwari,
Na Nyamukaburwa n'imbuzi
N'Impenda y'imiheto n'Inkundirwagukina,
N'Imbamburakurusha,
N'Intwari yogejwe no kurinda

Na Rubimbura aharuhije imihisi
Na Rutagerura kuba ingenzi,
N'Indatwa muri Rwahama,
Na Rwema muri zo,
N'Intwari itazi kugisha;

N'Impunga yisha uruti,
N'Imfizi uwa Garuka,
N'Intore yanyuze imitwe
N'Inyamibwa Kigeli yahisemo,
N'Indindanamakuza,

Na Mugabo umenera bose,
Na Rubimbuza intambara imbaza,
Na Rwiraburabanze,
Na Rwicanyi umurengancuro,
Na wa Murenzi wo kuri Kirwa,

Na wa Murungi wa Rugombamirambo,
N'Uwiciye Gahanda na Bugarwe,
Na Rugaragara mu b' ingenzi;
Muri icyo gitero
Rurigererimiyove ntarakahabyiganishiriza,

Ni bwo zicuranzwe mu Nkuku nziza,
Zikaba abarenzi bamunogeye kera;
Abatigeze kuririmbirwa mu mihigo,
Ntiyagira uwo ashyiramo.
Mu yindi mitwe uwabakurikiye,

Ni Inkera y'intwari na Rusenamugabo,
Na Muheto umenera impanzi,
N'Inkeragutabara na Rugemanduru,
Na Rukaraga ku ndekwe,
N'Inyamibwa barata i bwami,

N'Inkotanira kurusha,
Na shebuja w'Ingombamipfu,
N'Intwari iboneka hose,
N'Intwari inigirije ishema n'Umugombanduru,
Na Mukeshabatware n'Inkaka;

Na Runyagiranduru.
Kuko babibyirukiyemo bibatera amaharamba ;
Abo bahungu uko nababonye,
Iyo bitinda bajyaga kubereka
Mukazagira nka bo!

Hari mu ikotaniro rishyize kure;
Urwo Ruti mbabwira
Bakirasana ngo bigeze ubu, sinaruhajyana.
Ariko ntimugire ngo ni ubushagasha nabyirukanye :
Mwebwe mureba, nduhagejeje

Nabigenza nte se?
Uko atsindukana ikuza
Ni ko barikungagijemo;
Sinkizeweho umutabazi!
Mu mitwe yose bazi ko ari jye ntore bahebuye!

Iyo rubaye, abazimbanwa imbaraga
Ndabazibukira bakajyayo da!
Uretse kubakurikira,
Haba no kumenya ikirere banyuze!
Gusarika imitsi yombi byanteye ubwangwe,

Sinkigeza kuvuna impuruza!
Iyo induru ivuze,
Indema ya Yuhi nigumira i wacu gusa!
Ikivugo cy’amahomvu Icyivugo Ubuse bugaragaramo abana Kigeli Rwabugili aribo Bikomangoma by’ Bwami Ndavuze, ndaretse ntaretse
Ndamaze ntamaze,
Ndahoze, ndahoza abandi:
Ijambo rya Kigeli
Ni ikigabariro cyaryo.
Ndavuga Rwogera na Ngarambe,
Ndavuga Rwogana-ngabo rwa Ngoma ijana,
Ndavuga u Rwanda ruguye imvura!
Abanyamahanga baturusha amasuhuko,
Tubarusha ibyiza.
Tubarusha Umunyana wa Rusharaza,
N'Umunyana wa Nyiri-ishema,
Mushiki wa Nyamihirwa.
Iyo ashengerewe mu ngombe,
Ingondo ziramukana ibiririmbo,
Zikagabana inshara,
Zikikije incuti za bene Shaza,
Ndavuga Biganza bigaba igaju,
Nyina wa Mwiza nzamurata.
Nyirampeta iyo murata simpunga,
Iyo yampaye simara.
Yangaburiye inda kw'irima ry'ibishyimbo;
Ndayibumbatira nyigeza kw'ihera ry'amasaka.
Rwirungu mu minyana
Rwa Mabega ya Ngoga:
Agira inzage avunya abakazana,
Atereka intango uruta-nkanda:
Mvuga amagambo y'intungane!
Erega aho emwe, Tulira si umugani.
Tulira ni umugore:
Nzamurata buzima!
Nzamutakirwa isaro mwaryi (1),
Nzamutuka insaro n'indira (2);
Nzamurotera inzozi nziza,
Ejo mu gitondo nzimuzanire.
Nyiramutarutwa muka Macinya,
Aruta ububutsi bw'ukuka butatu,
Butanga ubutama bugatongana
Ngw'ino mandwa yatemeye Ngilyi!
Nikanze ibicumbeka,


Ngirango ni ibicaniro:
Nkuba impuzu ndicara!
Za ntindi z'ubukoro,
Z'ubuhembe bw'inkokote,
Zakobotse ku matako,
Zarwaye Nyamukuka,
Zakobowe n'umukeno:
Zirashyira zirataha!
Bububana ubukorwa,
Bajya kuzikura ubukaba!
Uri mukuru muri bo,
Ati: "Muraha iyi mandwa amata,
Mugapfusha umwana umwe!"
Undi muri bo aramburira,
Ati: "Rwamukunya yabakuyemo umutima,
N'aho bwakwira bakurya!"
Nti: "Uratinye iry'abakuru!"
Isoni zinkoba niruka,
Nisura mu ntege,
Nitahira intaho nzi,
I Nyakayaga kwa bene Semugaza (3),
Nsanga banyiteguye
Nta nteguza natumyeyo!
Amarebe n'Amaraba zirashyira zirataha:
Bazicanira imirama n'imirinzi,
Bazisasira ibyarire,
Bazihamagaza amazina!
Mbirura nijuta!
Nti: "Ubonye ba batindi,
B'ubugumya, b'ubuguririza,
Bamazwe n'ingugunnyi,
Ba ndoro z'ibikona,
Ba bikabara bikwabaje,
Ba buguru bw'impembure,
Ba butako buhenuka, buhengamye,
Bwahwuhwa n'umuyaga
Bukagenda uko mahera:
Butaje kureba aho nsomera,
Bagasasa bwa burago,
Bw'uburavu n'ubuhivu,
Bwizihiye za mfura!"
Ni ibyo inkuru igira ikibara,
Babibwira Nyirantawebasa nyina wa Mitima (4),
Ati: "Murumva ya mandwa ya Ndabarasa,
Barayita indondogozi!
Ko idakiranije ntivuge nabi,
Mwebwe bene Kigeli mwayigera iki?"
Bunguka inkamwa, nunguka intege:
Ntambana irobe, mpinduka ibaba!
Rwanyirajanja ihenga bwije,
Iranjajanga ndajanjagurika,
Amava-ziki ndazindazwa, ndazabiranywa;
Njya mu bijunju iranjijibura!
Mukwijana inzoka irajorora,
Abapfumu bose barajibanirwa,
Ngo ni indwara batijajara
Amaso ahinda ubusinzirize,
Amaguru ahinda ubugengera;
Urutirigongo irarwahuranya,
Igira mugabuzi iyigira ingombe,
Igira iyo ngusho irashingishira,
Igira bushati irakunkumura,
Ikuba bukonya irakobanya,
Ngo ni mukeba duharikanijwe,
Intsinda impinduye inkokore!
Ku gasusuruko ibonye ko mpoze,
Ubwo yihutira kumpuhura!
Ntakira abuguye na Mihunga,
Aho nyine banga kuyimparira!
Baza bose bahumiriza!
Rwaka-migabo rwa koma-bagwe,
Intambara izanye izakira soryo!
Nti: "Ubwo mutabara muritonde,
Mutagwa ku biti, nzayitanwa:
Uwayitukiriye yaratanirije!"
Bati: "Nimuhe iyo mandwa,
Muyihe amavure, muyivurugire:
Muyihe amavuta, muyikuze ivubwe,
Nivururuka ibavuge neza!"
Nzasaba Umututsi wanywereye ku nama,
Akaba yarimaze inambu;
Nsabe Umuhutu wihaye akiheka,
Akihaza iby'isuka:
N'umwiru urema ingoma se wa Mahata,
Ntasumbwa ku isuku:
Agira umwuko ungana ingashya,
N'UMUBONANYA ubumbuje (5),
N'ameza abumbiriye.
Nyakiyumbu yakuze akuze (6),
Yinaga ivure,
Azana amakame n'amakamure;
Ati: "Nimuhe iyo mandwa,
Yikize urukanyu ivanyei rukiga!"
Agahutu ncancama,
Kambona kagacancama,
Kambara gakohoje,
Gakora aya bukohore!
N'agatutsi nzingiza,
Kambona kakazingiza,
Kakazura umugara,
Kagira ngo ndaza iwe,
Kandi u Rwanda ari rugari!
Aya manywa bandinda, ni yo bahuraho;
Izi nzira ngenda,
Izi nzozi ndota,
Iyi nzara nshonje,
Iyi ngeso ingobotse,
Iyi ngano yanjye,
Ababona naje nkagenda ubusa,
Baragira ngw'iki?
Utakurusha incuti ntakurusha ingabo.
Utakuzeye ntakuzimurira,
Utakurusha umugore ntakurusha urugo;
Utagira sange, asanga zihaze:
Inda irimo urwango
Yima uwa nyina:
Nkanswe jyewe!
Mbese mwaramutseho?
Yego twaramutse!!!


1. mwaryi : ni isaro ritakibaho.
2. nzamutuka amasaro n'indira bivuga muri iki gihe "nzamukungahaza amacupa n'inigi". Icupa kera ryitwaga urusaro, bikaba insaro mu bwinshi naho urunigi rukitwa ururira bikaba indira mu bwinshi.Inshinga gutuuka ntikibaho, yavugaga gukungahaza.
3. Semugaza wa Kigeli Ndabarasa. I Nyakayaga ni igihugu cya Misiyoni ya Kiziguro.
4. Mitima ya Ruyenzi rwa Semugaza.
5. Umubonanya bivuga umutsima mu rurimi rw'imandwa.
Ubugiraneza bw’inkware bwayigonze ijosi   wakomotse ku mugani muremure w’inkware n’inzoka.  Igihe kimwe, umusozi warahiye. Inkware yari kuri uwo musozi irigurukira ngo ihunge umuriro. Inzoka irayihamagara iti” nyamuneka nkware, ntunsige muri aka kaga, reba ukuntu wangurukana nanjye.” inkware yemeye kuyihungisha, nibwo iyibwiye iti” ngaho izingire ku ijosi ryange tugende.” inkware yaragurutse igurukana iyo nzoka, irayikiza. bigeze kuwundi musozi inkware yasabye inzoka kujya hasi ngo nayo yigendere, iranga irayirahira, iti” sinkurekura nakugeze ku ngusho” ubwo inzoka yanize inkware irayica izira ubugiraneza bwayo. Umuntu iyo ahemukiwe n’uwo yagiriye neza, akunze guca uwo mugani. 
Umwandiko-Isega n’umuntu Ikabyankuru  Uguhiga ubutwari muratabarana Umunsi umwe, umuhari wahuye n’isega, urayibwira uti: “Umuntu agira intege cyane, nta nyamaswa yamukira itamuhenze ubwenge.” Isega iti: “Iyo mbona umuntu rimwe risa, ni ukuri naherako musumira.” Umuhari uti: “Ejo uzaze nkwereke umuntu kandi nzamugufasha.”

Nuko ngo bucye mu gitondo, isega n’umuhari bijya kwicara ku nzira, aho umuhigi yajyaga anyura iminsi yose. Ubwa mbere hanyura umusirikari ushaje. Isega ibaza wa muhari iti: “Uyu ni we muntu? ” Umuhari uti: “Oya, uyu yahoze ari we kera.” Inyuma ya wa musaza haturuka umwana, aza amukurikiye. Isega iti: “Umuntu ni uyu?” Umuhari uti: “Uyu azaba umuntu kera; ubu ntaraba we.”

Hashize akanya, umuhigi ahinguka hirya afite imbunda ku rutugu n’inkota mu bitugu. Umuhari uti: “Dore noneho umuntu araje, genda umufate, jyewe nigiriye mu mwobo wanjye.” Nuko isega igenda igira ngo ifate wa muntu; imugeze iruhande wa muhigi ntiyatinya, ayikubita isasu hagati y’amaso, isega ntiyabyitaho, izinga umunya ikomeza kumusatira. Umuhigi arongera ayikubita irindi sasu. Isega irihangana iramwegera cyane.

Imaze kumwegera, akura inkota ye, ayitemagura hose. Isega igenda ivirirana, isanga umuhari itaka cyane. Umuhari urayibaza uti : “Mbega mwana wa da ! Aho ntiwanesheje wa muntu !” Isega iti: “Ceceka sinari nzi intege z’umuntu; ni we ugira intege z’ukuri. Ubwa mbere yenze inkoni yari ku rutugu, ayishyiramo umwuka, ayinturikiriza mu maso birantokoza rwose; arongera ubwa kabiri abinturikiriza ku mazuru, numva bimeze nk’unteyeho amabuye; arongera yikuramo urubavu rumwe, ararunkubita. Nari ngiye gupfa rwose.”

Umuhari uti : “Erega umenya wahashye! Ntuzongere kwirata ukundi rero.”
umugani wa Ngunda amateka uyu mugani ugamije gushishikariza abantu kwirinda kugira inda nini Iri gare mujya munyoga
Mukarinyonga inchuro nyamwinshi
Ridaciriwe n'urubanza
Reka mbabwire uko naribonye.

Rigira amahembe ariko ntiryica
Rigira amasasu atagira imbunda
Rigira umunyururu nta ngororwa
Rigira ibiboko nka ba bandi.

Rigira imipira ritifubika
Rigira ibirenge bitigenza
Rigira umusingi ariko inkwi ntazo
Rigira n'inkingi nk'inzu ya cyera.

Rigira ifarasi itagira ubwoya
Rigira inanga ridacuranga
Rigira imashini itadoda ikanga
Rigira n'inzogera, ryagutura zikirenga.

Rigira sitade ikarihagarika
Iritayigira ni "Mfashanyare"
Ryasaza ngo ni "Kajaganya"
Irishya ryo ryitwa Mutongoro!

Rigira n'intebe imbere n'inyuma
Rikanaheka ariko ntiryonse
Kandi nta ngobyi naribonanye
Ntirinavuka bararihanga.
Insina zateye amahane  Imivugo Nsobanuze abampatse
Impaka z'uru rutoki rwanjye:
Rurantota bukira (ntaruhingiye)
Rugahinduka umushike!

Yarambajije imwe NKATI,
Iti "mbega ko utembagaje umwaka utampingiye,
Nka kera na bagenzi bawe?"

Nti "Mugenzi wanjye ntazi guhinga,
Ari mu ruganda, aravuguta imivuba,
Aracura ibyuma bya rubanda!
Wa rutoki we wizimura:
Irarire twabaye bake!

Yarantonganije imwe NTUNTU,
Iti "mbese ko wirengeje umwaka utambagariye,
Noneho wungutse kindi ki?

Nti "niyunguye inka, ni eshanu;
Zirimo imwe ikwiye umuhange,
Ihogaje ubw'ishashi,
Ishigaje atanu ikagorora!"

Iti "ese ntuzi ko ari jye wakubereye ikiramiro,
Nkagushyikiriza izo nshyame,
Muryamo yateye nkagutesha umuheha?"

Rwuriranyaho rwose rurambaza,
Ruti "mbese uru rwiri rw'uruhitirane ,
Ko rusobetse intuntu rugafatira intokatoke,
Harya iyo nyota uzayishira gihe ki?"

Rukandaza mu nzozi,
Nta n'inzoga yarwo mperuka!
Iyo urwagwa rudateretse,
Inyota iransibasiba.

Ese wa rutoki we ko ntahinga simpingirwe,
Kandi nkaba narabyaye abana mpereza ikibira,
Uragira ngo nguhingire gihe ki?
Urampora ubukene, igendere
Wisangiye Ruyundo
Ni we wahawe ingabo zihinga!

Nyamara sinaruhaze nduhora ko rumburanya;
Ndugerageza ku itema no ku isekera,
Ruranga rurantukurana!
Ruragenda nsigarana izirusumbya urugero:

Iyo yannye yengerwa urugo,
Ndetse igasagura intango!
Ntirushya abayihingira,
Ni yo yirundamo imitumba,
Ukayihorera ikagumya ikana!

Ngo ntitunze urugo irabizi,
Rutunzwe na nyirarwo warwubatse,
We na Nyirarwozibyanzi twita babiri!
Intambara  Imivugo Rwikubira ikubije umurama
Urwa gituza,
Ni igituna cy'ifigi:
Ntikangwa n'inzu y'insoko
Igira amenyo y'urugaga,

Mu rugamba rw'iz'intaza.
Zikabana n'injorojoro,
Zajaganyiriza mu musego
Zikabuza abantu gusinzira.
Zitura ku mbariro

Ukagira ngo ni imirindi y'imbogo!
Izo mbeba zihuje imikaka,
Aho no gukubagana zirabizi!
Zibasiye mwene Ruhaya
Zimubuza guhumeka:

Agiye guhindukira,
Zimugira umugambi
Wo kumugaragaza ho inguma.
Zirimo iy'inyurizi,
Ihinda iva mu gisenge;

Amenyo irayakubira
Imutebeza imikaka
Mu kirenge cy'ibumoso
Imaze kugitangaza
Yihuta ivuga ibigwi,

Iti, "uw'inkuba ya Rufigi
Muraze mumurore
Ntagitera umugeri!
Ubwo musanga adaciye
Sintahe mu muheno!"

Zigwiza isahaha
Zigumya kujwigira.
Zikabamo iy'injorojoro
Ihinda iva mu gishanga,
Ntiyarushya ijajaba

Yazirushaga kwisha imikaka
Ihangiye mu birenge,
Amano iyatera ibibaru
Umenya ngo arwaye urubara!
Igaruka yirahira

Iti, "uw'inkuba izira amabano
Muraze mumurore
Ubwo musanga adaciye
Simparagate ibyahi!"
Abicaye mu kirambi

Bumva imbeba z'ifigi
Urwo rugo zirwigabije
Na we Rwakabwa asohotse
Ubwoba bumusaragiza,
Asanga inkike y'epfo;

Ahura n'iy'urutaza
Imutanga ku mugende
Imuciramo ay'imigera.
Yose agasa n'ingembe!
Ntiyarushya agomborwa,

Iyamugeza mu mirundi
Abura imirindi yo guhunga,
Ihuta kumwesa ku mpama
Iti, "uwa rutavutsa imikaka
Imbeba zikaragata umwite,

Uwanjye muze mumurore
Aho atermbye igicuri
Munsi y'igicaniro!
Ubwo musanga adaciye
Singere mu ikaniro!

Abasigaye mu cyezi
Barimo shebuja w'ubwoba
Ashinguye guhunga
Ahura n'iy'itorero
Izirusha zose amatama manini,

Ikagira imikaka idakuka;
Iyimukoza mu birenge,
Agiye gukandagira
Asyonyorwa n'imisenyi,
Yesa inkokora hasi

Igaruka yirahira
Iti, "uwa Rutarasirwa mu ntazi
Intore z'imbeba zakoranye
Dore aha atembye igicuri!
Ubwo musanga adaciye

Integano sinyibuze,
Sinzarye amacwende!"
Zisizanira mu muryango
Zumva usigaye mu nzu,
Ko akomeza guhumeka:

Imbeba zirakorakorana
Izindi zikwirwa iyo nzu!
Nyirazo ihanika kujwigira
Ihagaze hejuru y'urusika
Uwo zisanze mu kirago,

Ati, "iryavuzwe riratashye!"
Haduka iy'amanga make,
Ikarusha izo mbeba amaboko
N'amarere ikayagira,
Yigize ikibumbe,

Ikazirusha n'icyaha
Cyo konona amasimbo!
Ihinda ituruka mu isapfu,
Ibanza gusenya iyo nzu,
Ihingutse ku mugamba

Isandaza ibisabo,
Iheranga n'ibicuma
Ibiceka ku ruhimbi,
Igikuba kiracika,
Akangurwa n'ubwoba!

Intoki zihura n'amenyo
Y'iyo figi y'imbeba
Iziremera intambara:
Ihangira mu bikonjo,
Ikuramo inzara zose

Imuharisha intwaro.
Ibonye ko ihimbawe
Igaruka yirahira
Iti, "uw'urutaza rutimirwa,
Rutabuzwa ku mirara,

Uwanjye muze mumurore,
Ubwo musanga adaciye
Singere ku bucabari!"
Zibonye umutezi,
Ahingukanye igifuma,

Zigiciramo urutezo
Na we zimubuza gutaha!
Zatanyije injangwe
Ntizikigera no mu bihuru;
Zateye urusakwe,

N'imirizo yakunze
Ziba inkaragatabyahi!
Rubanguka ijya mu kigega
Ruvuzo ruvunga umurama,
Rutanena umutindi,

Rudacira ubucabari
Rudahararukwa ikaniro,
Ruti rwasa amacwende.
Rudacikirwa n'umushushwe,
Rwa Nkumbuyamashaza

Ni imbeba y'umurizo w'imbazo
Isokoza ubwanwa bw'ishaka
N'ubwinyo butukura.
Izina yatorewe n'umwisi
Yitwa inkuba yesa ku muheno!
Isega n'imbwa  Imigani, Abana Ingurube ikangaranya abashumba bo mu Muhozi 
Intamati izimba ibinyamahembe, 
Dore rukangaranya-bijumba. 

Ndagiye inyumba y'ijosi rinini, 
Iya rufuhira mu bishamba. 
Ikaruta intama zo mu bakungu 
Ikaruta n'inka zo mu Batutsi, 
Ibyo nta n'umwe ukibyijana.
 
Ikarusha inyambo kuba urujuju,
No ku bicebute ikazibumba: 
Aho ziba zamuje mu mahembe, 
Izirusha umwijima wayisabye, 
Umunsi itera abo mu Muhozi,
 
Ikona imirima bukigoroba, 
Yaje igambiriye ibijumba 
Ijya mu mirenzo irahayogoza, 
Ihorobya izuru iba igisongo 
Igira ibisinde irabyerereza
 
Isiba imigende iraringaniza. 
Imaze guhimbarwa n'umurimo, 
Ihatsika izuru ihata ibitengu, 
Ikubira hirya ikubira hino, 
Icyuho iciye kiruta umurima,
 
Icukura haruguru igeza hepfo, 
Amayogi yose iyagira intabire, 
Imara ikirumba nticyarara, 
Impumu zije ntiyabikangwa 
Irazipfukirana itera ahandi,
 
Aho irahacumbika biracika: 
Ikubitaho umutonzi yatyaje, 
Ikoza ku bwoya irakubeta, 
Iwukaza ubugi ngo butagimba! 
Isonga ryayo irishyizemo ubumwa,
 
Ituruka haruguru y'ubuhinge, 
Iterura irengereza imugongo; 
Mu ruharuriro irahacukika, 
Ruruta amayogi rurayasumba. 
Abahahinze ntiyabaryarya;
 
Irimba, ibereka injumbure. 
Yanga iby'amazimwe ya rubanda 
Ihitamo kuhabumba rukumbi, 
Ihagira inkuke yo mu nyambo 
Abanyamuhozi ibahaka neza.
 
Imaze kurengeza imbavu zose, 
Ibura uko yamiragura ibindi, 
Igira ibijumba ibisasa neza: 
Ku bya kandore iraharambya, 
Ibya magabari irabyisegura

Ibya gisabo aho yabitinze, 
Ibondo ryayo rirahashikama. 
Ukwo yagakuye karunganwa, 
Ihagika mu ijigo nk'ibitabi, 
Nuko ubwangati buyiturutse,
 
Igumya gusemeka ubukungu 
Ibura ukwo irambya birayigora 
Ishaka ubwihina birayumya: 
Nuko igangara ukwo yahagaze. 
Mu nda hibyara amahane
 
Buba uruvuyange birahoga! 
Ibiyoka byibuka kwigorora 
Abantu bose bavuza induru, 
Abararirizi ni bwo babyutse, 
Babazanya iyo ntare iroha urwunge
 
Ngo : "Irarohera epfo iyo mu gishanga! 
Kandi ubanza atari isanzwe: 
Iyo rwabwiga ifite ijwi rindi, 
Riruta ay'intare zo mu Rwanda! 
Murabe maso itamara ibintu!
 
Abafite inka ariko murite hanze: 
Yabatsembaho ayo matungo 
Ejo mwarundurwa n'ubutindi 
Ubwo mudatunze ya nka y'ubu 
Bita "Indyohesha-birayi!"
Mbe nagukunze rwinshi  Imitoma Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura. Hakabaho n'urambirwa cyangwa se aho yacyeye baragaye imirimo ye, ubwo agataha amara masa. Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja. Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira ati, "ko ureba tugiye gupfa tuzize inzara ntakuntu twakwirwanaho?" Umugabo ati, "bite?" Nyarubwana iti, "nzajya guhiga inkware, inkwavu, isha, maze njye ahiherereye notse, nizishya nze nguhamagare turye!" Umugabo aremera asangira na Nyarubwana.

Igihe cyo gutaha kiragera. Umugabo n'imbwa ye bageze mu nzira umugabo ati, "umva rero, Nyarubwana, ubu turatashye, Kandi narahemutse twarasangiye! Uzamenye ntuzagire icyo uhingukiza umugore wanjye, ntuzagire n'undi muntu ubwira! Uzaramuka ubivuze nkazakwica!" Nyarubwana ati, "sinshobora kumena ibanga." Baragenda bagera imuhira. Umugabo arakirwa arazimanirwa, Nyarubwana na yo bayiha ubikwiye.

Bukeye umugore abaza umugabo we ati, "ariko wowe n'imbwa yawe ko mwabyibushye n'iki?" Umugabo ati, "kwa databuja badufashe neza cyane, baturinda icyitwa inzara cyose." Umugore ntiyashirwa, bibaho. Bukeye ahamagara Nyarubwana ati, "mbwira icyababyibuhisije wowe na Shobuja; nutambwira Kandi nzakwicisha inzara nta kindi gihano nzaguha!" Imbwa iti, "batwitayeho cyane tubona ibyo turya n'ibyo tunywa byinshi." Umugore yanga kwemera yanga kugaburira Nyarubwana, igiye guhodoka iragenda yegera nyirabuja iti, "najyaga guhiga inkware, inkwavu, isha, nkabaga, nkotsa, ngahamagara databuja tugasangira!" Umugore ati, " nuko urakoze, dore igaburo ryawe nk'uko bisanzwe."

Umugore ati, "ishyano ryaraguye! ubonye  ngo umugabo wanjye asangire n'imbwa, ahumane, none nanjye akaba ashatse kumpumanya, n'ako byararangiye ntagisigaye, nta bwo tukibanye ngiye iwacu." Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceri. Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo ati, "urabeho sinshoboye gusangira n'imbwa!" Agenda ubwo! Umugore amaze kugenda, umugabo ati, "Nyarubwana rero wararikoze, wamennye ibanga none dore ibibaye?" Nyarubwana iti, "ceceka nzamugarura bidatinze." Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganira ku irembo ati, "ni ibiki Nyarubwa?" Nyarubwana iratura, irapfundura igicuba yereka nyirabuja, akubise amaso cya kibwana arumirwa. Nyarubwana ati, "nta soni ufite zo kundira abana ukabasomeza amacunda warangiza ugafata inzira; ikigira iwanyu?
Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!"

Umugore ati, "ceceka hoshi dutahe, ndetse ntugere no mu rugo, iwacu bataza kukubaza ikikugenza." Umugore yihina mu nzu afata utuntu twe yazanye, abwira iwabo ati, "umugabo wanjye antumyeho ko arwaye yarembye, none nta kundi nagira, ngiye kumurwaza!" Umugore na Nyarubwana bafata inzira barataha, umugabo abwira umugore ati, "ari ugusangira n'imbwa, ari no kurya ibibwana byayo ikigayitse cyane ni ikihe?" Umugore abura icyo asubiza. Nibwo avumye imbwa ati, "kuva ubu ntihazagire imbwa yongera kuvuga ukundi!" kutavuga kw'imbwa ngo ni aho byaba byarakomotse.
Yigize syoli Insigamugani Ubwirasi, gushira isoni Ndi iseri ry'igitoki niba ndi imbwa ndamaze!
Ibyiruka rya Maheru Igisigo Igisigo Kigaragaza umwana wabyirutse nabi Muri uru rwanda rw'iyo bigwa
Nahagwije ibigwi sinaba ikigwari
Mpabura ingo zifite urugwari
Bwakwira urukumbuzi rukagira ubwira
Dore ko nagize ubworo ku bwoko
Ngatandukana nabo twabanye
Ngatakaza abo natakaga
Amatage akaba amatindi
Akanga akantera agahinda.

Isi y'iwacu nayisize ku gasusuruko
Nza gusuhuza ndasuhutse
Nsohoye ndasuhererwa sinasura
Isahinda yongeye guhinda
Ijuru rihindutse amahindu
Ndahindukira ndeba ivure
Nsinzira nk'uwasinze
Nkangukira hejuru nikanze.

Ikintera ubwoba ngata ubwenge
Ni ugukabya inzozi inzuzi zikera
Inkera y'icyaha igashyira kera
Icyizere kigahera mu kirere
Ikirago kikangira ikiragi
Narambirwa kurambarara
Sintere intambwe mu kirambi
Ngo nambare nambuke.

Naje ino nsezerewe
Ariko nza ntasezeye
Nsezeranya abo nsingiza
Ababyeyi n'ababyara
Kudateba mu gutabaruka
Nkagamburuka nkabanguka
Ngashajisha abasaza
Ngaheka abahererezi.

Uwanyonkeje akanyoza
Yiheje ntamuherekeje
Ataha mufitiye urutashyo
Kabandahe aramukurikira
Azimira agifite ubuzima
Bimbera ibanga biyobera abahanga
Imfubyi zibura imfuruka
Amahanga ambera iw'abandi

Mwana ugana ijuru ry'iwacu ni wowe mbwira
Singutuma reka ngutume
Ubwo utashye reka nguhe urutashyo
Ni uramukirayo ubandamukirize
Uti amahoro ndabahobeye
Mubyare mubyukurutse
Musugire musagambe
Isano isasakare isakare.

Mwari usa n'Imana y'i Rwanda
Urwanira kurwanya urwango
Ndababaye urambarize
Umuhutu umuhisi n'umuhinzi
Aho abo nkumbuye baburiye
Ushakire hasi kubura hejuru
Haba iburasira-zuba haba aho rirengera
Ntuzagire umurenge urengana.

Hari abo twatobanye utwondo kw'itetero
Nabatekereza umutima ugatitira
Hari Karama, Nyiringango na Mubirigi
Na Mukandamage mushiki wabo
Nyina ubaheka akaba mama wacu
Se ubabyara ni Bisetsimandwa
Bakaba abenegitori cyangwa abatsobe
Bari batuye hafi ya Nyumba ya Nyakibanda.

Hari abandangiye ko bafashe ibibando
Bagahengera ibibunda bakanyura mu bigunda
Bagashinga imiganda mu Bugande
Mbere ko imbunda zongera kubagira impunzi
Mbafitiye impuhwe n'impungenge
None Impuruza nyikubise umurishyo
Ngo abatabazi bashobora kuba babazi
Mbahe impunda babamenyeye impinga.

Duherukana batuvugiriza ubuhuha
Turagirana inyana dukina n'inyange
Twuzura twizihiwe
Tutazi amatage yadutatanije
Wigiye imbere uteye intambwe
Uzaba uruzi Nyabasesera
Userukire i Bunge hafi y'urwo ruzi
Abungeri bazakurangire aho ingeri zagiye.

Ni ho nacukiye bitaracika
Hari Kabaganwa mubyara wanjye
Na nyogokuru Nyiraruhimbi
Agahimbazwa na ba marume sinzi niba ari bo bamushyize mw'irimbi
Rinigumugabo mwene Sebarinda
Na murumuna we Rwamu
Rwalinda wirahiraga Rwogera
Nta makuru y'abo Benebwimba?

Numviseko haje icyorezo
Kikabajyanira icyarimwe
Ntuzasige utansiganurije
Niba bose barashiriye kw'icumu
Nuva aho mu Bashumba-Nyakare
Ukarenga Agatobwe n'Akavuguto
Ukagera ku Mubuga ho mu Buyenzi
Uratumeho Mutumwambazi.

Usuhuze uwo mugore wa Gakwaya
Ni we mukwe wamukwoye
Abana be simbazi
N'abo nasize yarabyaye
Iyo nshatse kwibuka amazina yabo
Ndanga nkagira amazinda
N'inzira igerayo sinyizi
Mpaheruka nkiri muto cyane.

Uwo mubyeyi ukwiye imbyeyi
Umuhererezi w'umbyara
Warangwaga n'ubwuzu n'ubwiza
Amateka ye uwayantekerereza
Namutekerera agatabi nkamuterekera
Sinzi niba yarahunze cyangwa yarabunze
Cyangwa agihumeka afite ihumure.

Mu Nyantango muri Kibuye iriya
Hahoze benewacu cumi n'abandi
Barimo uwitwa Mugabushaka
Nabo ubu nshaka kumenya ibyabo
Baba barashyamiranye n'iryo shyano
Bakagira ibyago bagashyirwaho ibyaha
Bakitera ibishwange bagakwirwa imishwaro
Bagacirirwa ishyanga inyuma y'ishyamba?

Hakurya y'i Rubona rwa Ngunda
I Gatovu hakiniraga imitavu
Hari hatuye Muvara na mukuru we
Tugira icyo dupfana ntacyo twapfuye
Abo bakamwe bakwiye ikamba
Babona uri imbere y'irembo bakamutumira ikambere
Bari basanganywe ingeso nziza
Inzira ijya iwabo igahora igendwa.

Ninkomeza kuvuga ndavugishwa
Reka nekukuvuna nyavunagure
N'abatariho batayabangiye ingata
Simbibuka indoro indeshyo n'ingendo
Ndababaririza nkababara
Urukundo rukanga rugakina mu nda
Ijuru rikikuba ijana
Amajeri agakangura ijoro.

Urambabarire umbangukire
Ungerere aho ntigerera
Ntuzikange ngo urangare
Urirangurure rirangire
Rigere mu nkiki z'inkiko
Ibikombe bisamire
Nyiramubande yongere
Bakurangire iby'abo banyaburanga.
Ibyiruka rya Maheru 3  Imivugo Urugendo rw'iyo Ngurube, kuva i Kabgayi kugera i Kigali; itesha Abatware imirimo bagenda bayihatsweho.
 
Inyumba iryohera n'amaso
Amerwe akica aho itabazwe
Ndavuga izongesha abarebyi!
Ngiyo intamati ihaka Abatware, 

Iya rwikundwaho n'abasilimu. 
Iyo basamarira bayirabutswe, 
Iya rwikanyiza abo Batutsi, 
Umunsi ihinguka i Kabgayi 
Abo mu Marangara ikabakaza ipfa,
 
Yarahatinze cyane Haguma, 
Akabya guhanga iyo nzovu amaso, 
Aritegereza aratangara, 
Intege zitaha arazihebura; 
Atumiza igare ryo kujya i Nyanza,
 
Kwaka uruhushya rw'i Nyarugenge. 
Bati: "Urarwakira ubusa cyane, 
Kuko Isabukuru yegereje, 
Mukaba mwarabihagariwe;
Ube uhengeranije icyumweru!"
 
Ati: "Narushakiraga indi mpamvu, 
Ngo mputere amasiga muyaga 
Nyifatire ahagana ku Ruyenzi 
Tujyanirane nyizihirije!" 
Bati: "Ese ni iki uvuga Mutware?"
 
Ati: "Munyinjira iki muyizi, 
Ko ari yo ndondogoza-barebyi!" 
Na we Atanazi ari we Kanimba,  
Apfa ayo kuyibona ibungabunga; 
Iby'urwo ruhusa biramurenga!
 
Icyo yiringiye kirasohora: 
Ingurube ihingutse i Nyarugenge, 
Izembagira Abakuru mu maso, 
Habura uwibuka kumutota! 
Uwitwa Mfizi ari we Alfonsi,
 
Yari yagiye migezo nk'ukwo, 
Ubutoni bw'iryo tungo rinini, 
Burangaza bene ubwite 
Isaruti abahaye iba iy'ubusa: 
Kuza imbura-gihe kwe n'imirimo,
 
Abyizigura nta hazabu! 
Umwete w'abakuru waragiye 
Uhugira ku ngurube rubunga: 
Ifata mu maso barahumiriza! 
Naho ubwo Semugeshi i Bufundu
 
Asanga Rwitsibagura mwumva,
Afatiye Birasa ahagana i Nyanza  
Bari ku kirari cy'iyo ngurube, 
Bamwingingira kubajyana.
 
Uwo mu Bufundu akaba anywa itabi 
Ariyumvira bimara umwanya; 
Ubwo aribwira ati: "Ntibagerayo 
Turayisangira barye byinshi, 
Mbe nitubirije umugabane!"
 
Ashyiraho akenge arabahakanira, 
Ati: "Ibyo biranyereka ko mwembi, 
Iby'iyi modoka mukibibarirwa! 
Uko muyiruzi iyi iragatsindwa: 
Igira amanyembwa aruhije ubwenge!
 
Yumva abantu bayinjiyemo, 
Abatari jyewe ikabahishura! 
Ikanywa lisansi vuba na bwangu 
Igasara nk'iyasinze, igahwera! 
Nkazagomba kugura inshinge,
 
Nkaziyitera igahembuka! 
Kuyibashyiramo byaba rwana, 
Si ibigeragezwa ku rugendo! 
Yadupfana aho tuvugiye aha, 
Ikadutamaza bikadushobera!
 
Icyakora mwantuma guteguza, 
Ndetse mukandika nk'ibaruwa 
Ivuga ko mwaba mutahasohoye, 
Ingurube ikicwa mukiri mu nzira 
Nahabwa igaburo ryanyu
 
Ngapfa kugerekeranya ku ryanjye 
Ngo ndore iherezo ukwo byagenda, 
Umuntu w'imfura abyihase 
Agashira inyota y'iryo tungo 
Bita "Indyohesha-birayi!"
Marebe Atembaho Amaribori  Imivugo, Urukundo Marebe atembaho amaribori
Naramubonye agorora ikimero,
Akebutse andetse ndoye icyo kibibi
Cyamubimbuye mu buranga,
Kikamurangiza mu gituza,
Kikamutembera mu mukondo,
Numva inkongi indemyemo ikome,
Ikibatsi kimpama mu gihumbi
Umutima uturagaramo igitutu.
Nuko nterura ntazi iyo ndi
Nti: Iyaguhanze ni yo izi kurema
Ntiyaguciye umucuba na hato
Ntiyahaho undi.
Ni igicumbi gicuna ituze,
Ni igicaniro cy'urukundo
Yarugukwiza ho rukakotsa
Ntunagakuke ngo urwikure,
Ukarwitegereza ngo urwikure.
Ukarwitegereza rugatwika,
Uko umuririmba ugashya ururimbi,
Ijuru rikimuka ukimurata.
Uwavuga iby'urukundo
Yamara icyumweru
Atenze ho n'intango.

Iyo aje agana uwo akunze,
Ntukura ibirenge,
Ushima mubiri ukeye
Ntushirwe kumureba.
Ntangira kumurabukwa
Yaje akenyeye urwera,
Kandi ubwe ari urwego,
Nti: mureke iby'urwenya,
Nogeze urwererane,
Rwoga ijuru ry'u Rwanda.
Impuha nizijure,
Nta mpaka bangisha
Impamvu ni ngo urebe!
Si ikabya ryo guhimba
Ni ihame ry'uwarebye
Akishirira agahinda.
Nguwo rugore rwera,
Nguwo sata ibasumba,
Nguwo umwari w'ishya,
Nguwo uw'ishyoro ryaka.
Ni ingeri y'amarere
Ntagira amariburira,
Nka bamwe bo mu gashungo
Bamazwe n'amashamba,
Bagumirwa n'ishaka
Isharankima zigatoha.
Ntasa n'abacubutse
Bemeye ibyo gucudika
Mu ngeso zo gucumura.

Ntasa n'abishunga
Bamazwe no gushinyika
Nta shinya bigirira.
Ntasa n'aba none
Bamazwe n'indoto
Nta ndoro bigirira.
Ntasa n'intabire
Zakuze zangirira.
Ni uruti rw'umutarati
Rwameze mu mutuzo
Rwuhirwa n'umutozo.
Ni ishami ry'umushibuko
Ryera i Gashirabwoba
Ryatonnye indasigariza
Itoto rigwa umusubizo.
Nta mpaka ntabira
Uwabona anyijana
Akangaya mu ijambo
Yambaza iby'imvaho
Navuga mvanguye
Ibindi akivirira.
Nziturira i Rwanda
Aho amabega y'urwera
Atumbagiza umurimbo
Mu ijuru ry'umurere.
Uwashinga ibyo yabonye
Ku mushibuka utishanya
Yasaza atabishoje.

Ni indamutsa y'urukeye
Ibambura urukerereza.
Ni ishako y'urwamo
Isuka impundu urwanaga.
Ni ingoro y'urwererane
Ndora isigiye n'u Rwanda.
Ni inyanja ibumbiriye,
Nta ngimbi iyigimba.
Ni uruzi rw'igisaga
Ntiruhungirwa n'isuri.
Ni ishyoro rizira impiza
Ryacuzwe n'impingane.
Ni rushorezo rw'inyambo
Ni inyange izira icyasha.
Ni umugutu w'uruhira
Uhimbaza inumbiri.
Ni impundu z'umurangi
Zikiranya n'insengo
Zasobetse n'urugunda.
Ni impinga izira impiza
Ni ijuru rihizuye
Asa n'impeshyi ihinduye.
Ntakangwa n'ibihinda
Yabihariye abahabuwe
No guhaha ibyabahoza.
Ni inanga izira inenge
Igacurangwa ho ineza
Mu nama z'urukundo.

Ni impanzi y'urwego
Nta rwango agira mu nda.
Ni urudodo nararurazwe
Ngo rurande ahaturitse
Igihe ndwana n'amatiku
Y'ibishaka kuntabika.
Ni ishami ry'umutari
Ryameze ku mutaba
Rirakura riragara.
Asa n'ingoma z'umugendo
Zikiranya urugera
Mu rugero rw'abasengo.
Niba ari ku ruhimbi
Ntuhuge kumureba
Atonganya uwo mutozo
Uranga ishya mu batunzi.
Niba ari mu murere
Umureke agumye aribore
Yizihirwe n'iraba,
Wogeze ururirimbo
Wenda urenze umunsi
Uzaba usukiwe mu rubu.
Uwankiranura n'ibihinda,
Akampa umwanya wo kumuhimba,
Namuhera bugihumura,
Umunsi ukira nkimuhugiye ho.
Naramubonye avuga umurimbo
Andabutswe atangira akaririmbo,
Nsanze ari ihogoza ndatuza
Nkomeza kumva umuhogo atunze.

Uko nakarangamiye ibyo byiza,
Nsuma wese mugwa mu byano,
Nsanze ari ijuru ry'umwezi
Nanjye mpimbira ho umwato
Ni ko kumwita umwangakurutwa.
Nsubiye mwita Marebe yera
Kandi atemba ho amaribori.
Ni umutako w'urutanisha
Ni ubutijima bw'urukundo,
Ni urukenyerero rw'inkindi,
Nkunda inkesha ze z'umukwira.
Ni uruhimbiro rw'abahanga
Niba uhutiye ho agashungo
Utazi inganzo irera amakombe
Ntumukandire ho utamwica.
Banza wirere ushyire kera,
Ukeshe mu mvugo unoze cyane.
Niba akinje iyo mu gikari
Ntuhakandire utamukanga.
Umureke acunde ubusoro kera
Mu nda y'ibicuba by'Amagaju.
Niba haruguru baguheje
Ni uko asukiranya ibisabo.
Utuze wumve uwo mususuruko
Ukesheje urugo umusesure.
Ntasa n'inshoberamahanga
Zimwe zitabuze kuba inshibwa
N'ubwo ari inshabizamudiho.
Naramubonye nshira agahinda
Umutima utangira kuvumera
Ari urukundo ruwuvugisha.

Mbonye akabije kuba urugwiro
Igihe rihundagaye rirenze
Nanjye nigaba mu nganzo
Nkabya umugambi wo kumuhimba.
Maze muhera ku mutwe iheru
Ngira ngo ndengure ku birenge.
Umusatsi wose ni umusana,
Ni urugege ruzira ingingo
Ni urugeregere rw'uburanga,
Ni igisingizo cy'umudasumbwa.
Agira uruhanga rw'uruhebuza,
Nturuhanga ngo urashye uhumbya
N'iyo uhungiwe n'amahindu
Ahubwo uremera akaguhonda.
Ingohe ze ni irangamutuzo,
Ni uruterero rw'abatoya.
Amaso ni urubera rw'inkesha,
Kandi yuzuyemo ibinyonga
Akarusha ay'inyana urunyenyeri.
Izuru ni imbuga y'urutonde,
Amatama yose itoto riragwa.
Inseko ikeye umusanganya
Ubonye ukwezi kubanduye.
Naho urusizi rw'umususuruko
Rusesuye imisaya yose.

Amenyo ni inono izira inenge
Ni amasimbi y'urubugurizo,
Indoro ye ni uruhogozambyeyi,
Imvugo ye ni umurebe w'impundu,
Ingendo ni urugororangingo,
Indeshyo ni ijuru ry'umurere,
Umubiri wose ni ndebunyurwe.
Amaboko yose ni imibanga
Agira ibizigira by'ubukombe,
Urutoki rwose ni urutunda
Naho igituza cy'umutabonda
Kiri mo urwogere rw'imitari.
Imbavu ze ni imbandagihumbi,
Ni imitende itatse indinda.
Mu nda ni urutembanshyushyu
Ni umurere warezwe n'inka
Hose yitwa umwogabyano.
Nahoze nkumbuye iby'urukundo,
Nsanze ari ikome ry'urwunge,
Nuko nitsa agatima mu nda.
Inyange yariboye umusubizo
Mu rukenyero imbibi ziraka
Kandi ingondo zimugonyeye ho
Zamurangije mu ngingo.
Asa n'akabande ko mu mpeshyi
Imbyeyi ishima igashira icyusa,
Asa n'amarembo ataha amariza,
Yakebye imongi ziramukwira
Imbugu zitemba mu rwambariro.
Shima umurerwa amaso ataruha.
Asa na kiberinka y'umukwira
Izuba ryinaze rijya mu gicu.
Iyo wamubonye ukamuca iryera
Uramuririmba ukarenza amanywa.
Imbugu zitemba ibitugu byose
Zamuteye ishya mu gituza
Zigeze mu nda zirohoshya.
Abasangiye ububabare barisungana  Imigani Inkoko yibereye aho ari inshike, kandi itabuze kubyara. Rubanda rwarayimariye abana babaraguza, ikajya ihora ibiganya, yicwa n'agahinda. Bukeye inkoko yenga inzoga, irayikorera iragenda, ngo igiye gushaka uwo yatura umuruho wayo. Inkoko ihura n'imbwa, Imbwa irayibwira iti, "ntiwansomya kuri iyo nzoga, yewe Nyirankoko?" Inkoko iti, "ntawe nasomya ku nzoga yanjye, kereka nsanze duhwanyije umuruho narushye." Imbwa iti, "ntawandusha ubaho." Inkoko iti, "ngaho mbwira ibyawe." Imbwa irayisubiza iti, "mbwagura abana, bose bakabatanga ngasigara ndi inshike." Inkoko iti, "uwo si umuruho, uwaruha yaruha nka we, kuko abana bawe batabakubagira mu maso, ngo wumve barira. Byongeye, ntibituma utongera kubyara ndetse n'aho babajyanye wajya ujya kubasura, ubwo uraganya iki?" Nyirankoko ati, "Inzoga yanjye ntuyinyoye, nta muruho warushye, icecekere. Urora se uhwanye na njye ubyarira umushyo. Rubanda rwose ntirusibe kuza kureba ko nabyaye." Inkoko irakomeza n'inzoga yayo ku mutwe, ihura nihene. Ihene iti, "nsomya Nyirankoko." Nyirankoko ati, "nasomya uwo duhwanyije kugira umuruho." Ihene iti, "uwandusha umuruho yava he?" Inkoko iti, "ngaho ntekerereza umbwire umuruho warushye, numve." Ihene iti, "mbyara abana bakabajyana bakabagura umunyu, ubundi bakabagura ibishyimbo. Ibishyimbo bakabirya, ibindi bakabitera. Byamara kuzana umushogoro nakoraho bakantera i mijugujugu, kandi byaraguzwe abana banjye." Inkoko iti, "sigaho guteta uzajye ujya kubasura, boshye babakubita umushyo urora." Byageze aho inkoko iti, "njye kubaza inka kuko ariyo iruta izindi nyamaswa." Iraboneza n'inzoga yayo ku mutwe, ihura n'inka. Inka irayibwira iti, "wansomya akayoga Nyirankoko?" Nyirankoko ati, "oya, nzayisomya uwo duhwanyije umuruho."
Inka iti, "yewe ntawabona uwo tuwunganya ubaho mu gihugu. Uzi ko mbyara ikimasa, bakakibaga bakakirya, cyagwa se bakakigura icyo bashatse cyose. Ubwo ni ko bakama amata bakinywera, yewe ntibananyugamishe imvura ikanyicira ku musozi. Naba mbyaye inyana igapfa, nkaho barwaje, ahubwo bakayikuraho uruhu, bakarunukiriza igihe bankama ngo bakunde babone amata. Kwibonera amata nibyo biba bibababaje. Naho ibyo kumpoza amarira birakajya. Erega nkigura, ngakamwa cyane ngo batampurizaho imihini, abana babo babuze amata banywa." Inkoko iranyurwa iti, "aho nagendeye, ngaha nabona uwo duhuje umuruho. Icara dusangire iyi nzoga twarawurushye koko. Kugira ngo bakubagire umwana mu maso bagire no kumukunukiriza ngo bakunde babone amata abatunga. Ni umuruho mubi. Nuko inka n'inkoko ziricara zisangira iyo nzoga yo kwihoza agahinda zisangiye.

Zirangije zirataha. Zigiye gutandukana zisezerana kuzaba inshuti, kugirango zijye zisungana mu buzima bwazo bwose butoroshye hano ku isi.
Ubwenge bwa bakame  Imigani Umunsi umwe Bakame yasanze umugabo w'umunyabwenge mu ishyamba iramubwira iti, "ubwenge bwawe butuma utegeka iri shyamba n'ibirituye, none reka ngire icyo nkwisabira."
Uwo mugabo abaza Bakame ati, "urifuza iki?" Na yo iti, "ndagusaba ko unyongerera ubwenge kugira ngo mburushe izindi nyamaswa zose."
Umugabo amaze gutekereza arayisubiza ati, "enda iki giseke uzanyuzurizemo inyoni, iki cyansi uzanyuzurizemo amata y'imbogo, uzanzanire n'inzoka ireshya n'iyi nkoni. Nubibona, uzaze nkongerere ubwenge."

Bakame ibatura ibyo bintu uwo mugabo yari ayihaye, ijya ku mugezi aho inyamaswa zose zikoranira zishotse. Amashoka ageze, inyoni ziza ziririmba umusubizo, maze Bakame isohoka aho yari yikinze, irivugisha iti, "ashwi da! Ntibishoboka kuzura aha! Yarambeshye!"
Inyoni zibyumvise ziti, "Bakame uravuga uduki?" Bakame iti, "hari uwambeshye ngo mushobora kujya muri iki giseke mukacyuzura; ariko jye ndabona bidashoboka."
Inyoni ziti, "genda Bakame uri umunyamashyengo! Reka tukwereke!" Iya mbere irinjira, iya kabiri yicokamo, iya gatatu itaho, bityo bityo kugeza igihe igiseke cyuzuriye. Nuko Bakame ikubitaho umutemeri, irarumya, ihisha igiseke iruhande rw'umugezi, irinumira.

Muri ako kanya, imbogo na yo irashoka. Bakame iyibonye iti, "yoo! Yewe ga Baka! Mbega ngo abantu barakubeshya! Ibi bishoboka bite? Nabyemera nte?" Imbogo irayisubiza iti, "uravuga uduki Baka?"
Bakame iti, "ndeka ntibishoboka!" Imbogo iti, "ese ni ibiki?" Bakame iti, "nateze n'umuntu anyemeza ko ushobora kuzuza iki cyansi amata da! Ariko jye mbona ko bidashoboka."
Imbogo iti, "ishyengo ryawe ndarizi!" Bakame izunguza umutwe iti, "ntibishoboka rwose!" Imbogo iti, "reka nkwereke." 

Nuko igira itya ihagarara hejuru y'icyansi, yivuruganyirizamo mu kanya kiba kiruzuye. Bakame iti, "uransinze koko!" Iherako iterura icyansi igishyira iruhande rwa cya giseke cyuzuye inyoni.

Bidatinze inzoka iba irashotse. Bakame iyibonye itangira kwiteresha intambwe kuri ya nkoni, imwe, ebyiri, eshatu... Iti, "ndiruhiriza ubusa, ntibishoboka!" Inzoka irahagarara, ibaza Bakame iti, "bite Baka?"
Na yo iti, "reka numiwe! Umuntu yambwiye ko ushobora kureshya n'iyi nkoni kandi nsanzwe nkuziho ubugufi." Inzoka ikubita agatwenge! Iti, "ibyo na byo!" Iherako yirambika iruhande rwa ya nkoni.

Bakame ntiyazuyaza ihita iyihambiraho. Nuko ifata ibyo yatumwe byose irikorera no kwa wa muntu. Abibonye arumirwa! Amaze kwiyumvira, abwira Bakame ati, "nkongereye ubwenge ku bwo ufite naba ndi igicucu! Gumana ubwo ufite burahagije."
Nuko Bakame ibonye ko hariho izindi nyaryenge ziyirusha, yikubura ishengurwa n'ishavu ry'uko yagokeye ubusa.
Twahururiye kubwizihiza  Imivugo, Urukundo Imparirwa-kurusha nimuvuze impundu
Abagiye kwambikana impeta
Mubambarire impumbya
Uyu musore w'inseko isusurutsa
Nk'umuseke wiseguye agasusuruko
Duherukana tuyahetse
Nazindukanye amazinda
Niba ntibeshye hari ku mpeshyi
Mu bicu by'iwacu bimaze gucika
Amarembo ari imirambo
Rusoka idusekurana imisonga
Intimba itubyina mu mubyimba
Ifumbi idutimbagura igihumbi
Duhinda umushyitsi w'agahinda
Tuyaga amanyagwa y'amaganya
Imihogo yananiwe guhogora
None turahuye ngo aduhoze.

Nshuti y'inshongore ikwiye ishimwe
Ubwo ushinguye ukarushinga
Intego y'abo ugwa mu ntege ikakubera intero
Ukarimba reka tukuririmbe
Kuko mu buhanzi uri umuhanga
Ukaba wanganza mu nganzo
Ndakora inanga mu mirya nyinginge
Ndi intamati ntintamaza
Igisigo cyisuke kidasigana
Nkuvuge mu mivugo n'ibyivugo
Nguhimbe uhimbarwe
Wagaragaje ubugabo uri ingaragu
Ntiwaba ikigwari ibigwi urabigwiza
Turahuruye ngo duhiganwe kubwizihiza.

Umugeni Rurema yakugeneye
Uramutumurikiye dusanga ari urumuri Imitima isubira mu gitereko
Igituza cyuza ituze
Tubonye asa neza turanezerwa
Turamukebutse ntacyo tumukema
Umugore w'icyeza ni urucyerereza
Uko ateye ni igitego
Muri abakwe bakwiranye
Iyamuremye ntiyamuremaje
Mbere ko tubanza kujya mu manza
Uwamureze ni ahabwe inka y'ubumanzi.

Icyoko kiramukanye umucyo
Abambari baberewe n'imyambaro
Icara ku ntebe wirebere amarebe
Urere ibibero urore ibirori
Ubone imibyimba igoroye ibyano
Ayo mashashi ashashagirana
Ashayaye imishuni inyosha imishanana
Badidibuze banacinye n'akadiho
Iyo misambi ivune sambwe
Twumve imirindi iturutse mu mirundi
Y'intore zikindikije inkindi
Zikarage zicunde amayugi
Zigwe mu nka zigwire umugara
Zigerekeho ingorabahizi
Ingoma zivuge urwunge
Ingeri zirangurure umwirongi
Witegereze igitaramo.

Murarwubake mukomeze inkike
Urugo rugare rugwize urugwiro
Amazimano azire kuzima
Ibyansi ibihumbi bihore ku ruhimbi
Mu kirambi hasaswe imisambi
Ikambere hategurwe imitako
Abashyitsi nibashyika bashyirwe igorora
Abaramukazi baharamukiye kuramukanya
Habe isangano y'urungano
Urucanda rucanemo ntawe urucunaguza
Abangavu bakine n'imitavu
Abasore basurane baseka
Abasaza babisikane bakina igisoro
Abagore bahagorobereze
Abagabo n'abagabe bazihagabire
Abacurabwenge bacurange Candari
Igicuku cyicure igicaniro kigicanye

Mukarutamu ntatebe gutamiriza urugore
Umubyeyi ahembwe imbyeyi
Mwonse uburiza tubature amariza
Ubuheta bube umuheto
Bucura acukane umuco
Ibyo byiza mubihe utuzina twiza
Mubongerereho n'utubyiniriro
Mubasasire mubasiga ibisage
Mubaheke mubavugiriza ubuhuha
Mubabikire mubaririmbira ibihozo
Musimbize ayo masimbi
Abo bato bayaga itoto
Mureke batete batobe utwondo
Urubyaro rubyiruke rubyibushye
Bashobore kuzishitura no kuzishora
Babe abashumba bashisha abashimusi
Baziragire mu rwuri ruzira urwiri
Bihangane be kurangara
Uburanga bube ari bwo bubaranga
Ab'amagambo babagarambe
Bakure bakuza abakuru
Bagire ubwiza bwuje ubwuzu
Basugire basagambe
Twese ntawe usigaranye igisekuru
Kandi kwa Gitore ntawabaye gito
Abo batoni wakuyeho kuba intore
Bari abantu bagira ubuntu
Bakitwa "biganza bigaba amariza".

Umunsi uciye ikibu
Abahinzi batuye ikivi
Inka ziri hafi kwinikiza
Abasangwa bagiye kuvuga imisango
Abasanzire batange umusanzu
Abenshi baravuga ijambo
Bamwe baraguha inyambo
Zirisha hakurya y'inkombe
N'izagishe inyuma y'ishyamba
Ibi byose si amashyengo
Ni umuco karande
Wakomeje kurandaranda
Udashobora kuranduka
Wahindutse umuhango
Uturuka kuri Gihanga
Tukawurusha amahanga
Tuwunywera igihango
Uba gahuzamiryango
Dusubire dusurane
Twisungane dusangane
Kandi dusabire urwa Gasabo.
Igishwi  Imivugo Uyu mugani baca ngo: "Yigize syoli", bawuca iyo babonye umuntu wese wigize umushirasoni kabuhariwe, akaba ikinani muri byose; ni bwo bagira, bati "Uno mwana cyangwa uno muntu yigize syoli!" Byakomotse kuri Syoli w'i Nyagahanga (Byumba); ahagana mu mwaka w'i 1600.

Syoli yabyirukiye ku Cyuru (Byumba), ku ngoma ya Mutara Semugeshi; abyiruka akunda umuhigo, aba umuhigi w'umukogoto; akica inyamaswa z'ishyamba ndetse ntakangwe n'iz'inkazi: nk'intare, ingwe, imbogo n'izindi. Abandi bahigi baza kumurarika ngo bazajyane guhiga, akabakabukana ngo ntibazi kurasa; ati "Nzijyana n'umuheto wanjye!" Umugore we yamugira inama yo gufatanya n'abandi kuko nta mugabo umwe, Syoli akamutwama, ngo: "Aho ntugira ngo nanjye ndi nka bamwe mupfa kwita abahigi!" ati "Uretse no kujyana umuheto n'aho najyana inkoni yanjye nta nyamaswa yandinda!" Umugore agatererayo utwatsi ati "Urambone!" Ariko bimwanga mu nda, bukeye ashaka inzoga, ayijyana ku Cyuru kwa sebukwe (se wa Syoli).

Agezeyo abwira sebukwe, ati "Dawe iyi nzoga nkuzaniye ni iyo kugira ngo uzampanire umuhungu wawe yarananiye; yihaye kujya ahiga mu ishyamba rya Nyagahanga wenyine, kandi muzi uko rimeze; ati "Ndetse n'abandi bahigi bamuraritse arabirukana ngo ni we uzi umuheto wenyine, batirimuka, nagira ngo mwumvishe ukuri kwabo akantwama akandaza ku nkeke ankoba. Sebukwe aramusubiza, ati "Genda, ndamara gatatu nkaza kubaza icyo kiroge uko cyigize".

Ya minsi ishize, umukambwe arashyogoza ajya i Nyagahanga iw'umuhungu. Agezeyo asanga Syoli yagiye guhiga wenyine; nimugoroba abungukana ingwe yishe, asanga se yicaye iwe amwereka umuhigo. Amaze kwicara, se aramubaza, ati "Mbese ko uje uri umwe, abandi mwahiganye bari hehe?" Syoli, ati "Nta bwo mpigana n'abandi mpiga jyenyine. Se, ati "Ese mwana wanjye niba uri n'umukogoto, harya urasa umuhinyoro ntiyarengera uzi kwinjiza?" Syoli ati "Aho nabereye sindahigana n'abandi." Se ararakara; ati "Nkabona n'umugore wawe yaraguhannye ukamunanira, koko wigize intabikozwa!" Yungamo, ati "Harya ngo wica ingwe sha! hari ubwo urutoni urunguru ruzakwihererana ubure kivurira!" Umusaza arara ataraye, bukeye azinduka yitahira. Amaze gutaha muka Syoli asigara mu mazi abira kuko yareze umugabo kuri sebukwe. Syoli arabisha, abwira umugore; ati "Ubu ngiye mu ishyamba kandi sinjyana umuheto, ndajyana icumu n'inkoni yanjye nkuzanire intare; ariko nimara kuyikwereka wiyimbire; noye ayo!"

Nuko aturumbukana icumu n'umujinya wica inka, ubwo hari ku kagoroba, ageze ku ishyamba ajya ku nama mu rucucu rwari mu nsi y'inzira, agisutama urukwavu rumuturumbuka mu nsi yiterera hejuru, agira igihunga, aragwaguza, yishita ku icumu rye ryari rimushinze imbere, rimwahuranya umutima arahwera; azimira atyo azize guhinyura ay'abakuru. Kuva ubwo rero rubanda bibuka uko yajyaga ananira abamuhana ntakangwe n'inyamaswa z'inkazi, bakurizaho bavuga ko umuntu wese wananiranye mu mico akigira intabikangwa yigize syoli.

Kwigira syoli = Kunanirana mu mico.
Ndabaga  Imigani Ndabaga ni umukobwa wabayeho ahasaga mu 1700, akaba mwene Nyamutezi mu Bwishaza mu Ntara y'Uburengerazuba (hahoze ari ku Kibuye). Ndabaga ngo yavutse ari ikinege, akiri uruhinja se aratabara.
Nta washoboraga kuva ku rugerero hatabonetse uwo kumukura. Byashoboraga gukorwa n' Umwana we w'umuhungu cyanwa undi muvandimwe we ariko w'igitsina gabo. Aba rero ngo ntabo Nyamutezi yagiraga, bityo akaba yaragombaga kuguma mu rugerero.

Amaze guca akenge, Ndabaga yatangiye kubaza nyina aho se aba, nyina akamusubiza ko aba mu rugerero. Ndabaga ati: "None se ko adataha?" Nyina ati: "Ni uko adafite umwana w' umuhungu cyangwa umuvandimwe wo kumukura."
Ni bwo Ndabaga yatangiye kwitoza imirimo ya gihungu, nko gusimbuka; kurasa; gutera icumu; gufora umuheto w' inkingi ndetse no kiwiruka, kugira ngo yategure kuzajya gucungura se ku rugamba.
Yitoje iyi mirimo ayimarayo, ndetse ajya no mu bacuzi kwimenesha no gushiririza amabere ngo atazapfundura hakagira uva aho amenya ko ari umukobwa intego ye ntayigereho.
Nyina yamubaza intego afite mu gukora ibyo byose, Ndabaga yaramusubizaga ati: None se ko ari jye uri mu kigwi cya data, nintiga byose azacungurwa na nde?"

Ndabaga amaze gukuka ubwangavu, abwira nyina ati: "Data yapfuye ntarakura, ndifuza kujya kumureba turamukanye, ndetse mucungure ku rugerero." Nyina ni ko kumupfunyikira impamba, ahera ko yikoma abandi banyabwishaza bagemuriye ababo ku rugerero.
Akigerayo, Ndabaga yasabye abahungu b' ikigero cye kumwereka Nyamutezi, baramumwereka bararamukanya, baribwirana, baranezerwa. Ndabaga ati: "Ese mubyeyi wabujijwe n'iki kujya mu rugo?" Se ati: "Mwana wanjye nabuze unkura kandi maze kunanirwa kubera ubusaza."
Ndabaga ni ko kumubwira ati ntuvuge ko ndi umukobwa, uvuge ko ndi umuhungu kuko imirimo ya gihungu narayize ndayimenya. Se ati: "Ubwo se iyo ushoboye ni nk' iyihe?" Ndabaga aryimurondorera. Nyamutezi ashaka kumuhinyuza, amuha umuhato ngo arebe ko ashobora kumasha, ni ko kumushingira intego.
Ndabaga arayimasha arayihamya. Amuha agacumu ati: "Ngaho tera hariya ndebe ko uhageza." Ndabaga aratera araharenza. Amuha abana bangana na we ngo basiganwe, Ndabaga abereka igihandure. Se ni ko kumushima cyane, amumurikira umuganga w' urugerero ati: "Nguyu umukura wanjye." Nyamutezi baramureka arataha.

Ndabaga yiga imyiyereko yari iriho icyo gihe arayimenya, maze aba intore ikundwa kandi ishimwa cyane kuko yitondaga ndetse akumvira mu byo bamuyoboyemo byose. Ibi byatumye aba intangarugero, ndetse atanga abandi kugabana inka nyinshi.
Abana bari kumwe na we ku rugerero bamugirira ishyari kuko abatanze kugabana inka nyinshi kandi aje vuba. Ab' iwabo bamuzi bakajya bajujura bati: "Ubonye Ndabaga ngo araturusha kugabana inka nyinshi ari umukobwa." Inkuru yaje kugera ku Mwami ko Ndabaga ari umukobwa. Umwami ni ko kumutumira ngo abyimenyere by' impamo, ni ko guhata Ndabaga ibibazo.
Ati: "Ndabaga uri umukobwa cyangwa uri umuhungu?" Ndabaga ubwoba buramutaha kuko yangaga kubeshya Umwami ngo bitamubera icyaha agata se mu mazi abira na we atiretse, kandi atinya no kuvugisha ukuri ngo atamubaza icyatumye aza mu rugerero. Umwami amurembeje ni ko guhitamo kumubwiza ukuri ati: "Ndi umukobwa." Umwami ni ko kumubaza impamvu yaje mu rugerero.
Undi ati: "Nabyirutse ntabona data, mbajije mama ambwira ko ari ku rugamba kandi ko adafite umuhungu wo kumukura, nanjye ni ko kwiga imirimo ya gihungu ngo nzamukure. Maze kuyimenya naje ngemuriye data, mpageze mubwira ko nize bihagije imirimo ya gihungu, mwereka ko nyizi bihagije hanyuma musaba kumukura, na we arabyemera kuko yabonye mbishoboye."

Umwami akimara kumva amagambo ya Ndabaga yahise atuma kuri Nyamutezi, amuhata ibibazo nk' uko yagenje umukobwa we. Nyamutezi yamwemereye ko ari umukobwa. Umwami ati: "None se icyatumye umureka akajya mu itorero ry' abahungu ni iki?" Nyamutezi ati: "Nyagasani nari nshaje, nsigaye meze nk' ishaka ryameze mu buro ari rimwe kuko nari nsigaye mu nsoresore njyenyine. Ikindi kandi nabonaga abishoboye"
Umwami ni ko guhumuriza Nyamutezi ati: Humura, umukobwa wampaye naramushimye kandi ndamusigarana. None witahire kandi ujyane n' inka zawe wari waramuhayeho ingishywa." Kuva ubwo Ndabaga ahita ajyanwa i Bwami arererwayo, amaze kuba inkumi Umwami araurongora, aramukundwakaza cyane.
Ndabaga akiza se amuvana mu izinga ry' ubukene yarimo, kandi kuva ubwo Umwami ategeka ko ibinege bidafite gikura bazajya babisezerera bigataha kuko ari igisebo kubona u Rwanda rusigaye ruhuruza n' abagore kurutabarira.

Kugera iwa Ndabaga, ni ukugera mu magorwa ku buryo umuntu yayambaza n' utari ngombwa ngo amuzigure. Iyo abantu babonye ibintu byagoranye cyane, mbese bigomba abagabo, ni ho baca umugani bati: "Ibintu byageze iwa Ndabaga."
Ukwezi kwa Nzeri  Imivugo, Urukundo Ubwo inkuru ari inkusi
Akaba ari impamo atari impuha
Inzozi zikaba inzoza
Tuvuze impundu
Dushize impumu
Impanda impande zose
Zirangururane urwunge
Ingeri zungemo
Abagororangingo bivemo
Amatorero yose acisheho
Inka nziza bayigwemo
Ingorabahizi bayisubiremo
Inkumi nazo zikubiteho
Akadiho banyuzeho
Amaso tuyamarireyo
Ibirori tubyirirwemo
Igitaramo tukiraremo
Nibinashaka budukereho.

Turi benshi babashyigikiye
Baje gushyira hamwe
Ngo tubakomere mu mashyi
Murebe inshyimbo mumaze gushyingura
Z'abaje kubashyingira
N'abashyitsi bamaze gushyika
Baje kubifuriza ishya n'ishyaka
Muhoberana ubwuzu n'igishyika.

Abasore n'abasaza basakaye
Abasirimu barabisikana baseka
Ni amasata aberewe n'isuku
Bamwe baraye bigabye
Ngo badatangwa aho bazigaba
Abo mu tundi turere
Buriye rutemikirere
Ngo badacyerererwa uru rucyerereza
Hari n'abambutse ibyambu
Banyura ingendo z'ingezi ndende
Baza mu mato bavuga imyato
Boga inyanja zirimo ubuyanja

Ukwezi kwa Nzeri
Kwaka kurusha inzobe
Kugirana inzigo n'inzara
Inzige ziyitinya inzora
Ni ko kwicaye ku ntebe
Ayandi ayigwa mu ntege
Ni imena iyamenera
Ikamenya na Kamena
Ni yo ibonera izuba Ukwakira
Gihanga yayigize imfura
Kuko igira amafu n'imvura
Ikaramira imboga n'imbuto.

Muzigura wizihiwe n'uruziga
Iyi mfura y'amezi ni yo mwahisemo
Kudutumiraho ngo tubuzemo
Uyu muzi uzirana n'umuze
Mwamenye ko ari ikimenyetso
Gipfobya abapfu n'abapfayongo
Kitagira icyo gipfana n'amapfa
Abahanga mu bya Gihanga
Bahora batwibutsa ubutitsa
Batubwira ko iyi Nzeri ari ingenzi
Dore tunatanze amahanga ubushyo
Gutangira umwaka mushya
Utwinjiza mu kinyejana gishya
Duhimbaza ikindi gihumbi
Abahanzi bazahimba
Bahimbawe ateretse ku ruhimbi.

Ubwo mufashe iya mbere kurwubaka
Abo mungana bagomba kububaha
Bagatambuka badatambamye
Bagashinga ikirenge mu ntambwe muteye
Bakabigirana intege ngo bagere kuri iyo ntera
Maze intero muteye bayigire intego
Intebe y'abatoni isubire ku nteko
Intare zirurinde rwoye guterwa
Intara zose zishire intuntu

Imbariro muzisobekane imbaraga
Imivumu ibe inganzamarumbu
Imiyenzi yiyorose uruyenzi
Urugo rugare
Kandi rugwire
Rugire urugwiro
Mugire abagenzi maze rugendwe
Rurangwe no kumara irungu
Mutunge mutunganirwe
Nimubona agahenge muduhe nyampinga
Mukirikizeho abahungu b'ingasaguhunga
Igihugu bagihumurize nticyongere guhumana
Gihumeke ihumure haze amahumbezi
Amahugu ananirwe kugihungabanya
Isengesho rya Mwenengango  Imivugo Kera habayeho imbeba eshatu, Rwezamenyo,
Binwete na Semerwe. Izo mbeba zaravukanaga.
Zabanaga mu mwobo munini wo mu ishyamba
rigari rya Manyinya.
Igihe kimwe, izuba ryaracanye, imvura irabura,
amapfa aratera, ibimera byose biruma, ibiribwa
birabura. Nuko za mbeba zibura icyo zirya,
zirasonza, zirasonza weee!
Nyina w’izo mbeba ishakisha ibiribwa hafi aho,
ariko iraheba. Ihitamo gufata urugendo rurerure,
ijya gushakisha aho yakura ibiribwa. Irashakisha,
irashakisha, ishakisha hirya no hino ibiribwa
by’utwana twayo.
Hashize iminsi itarahindukira, za mbeba zigira
inzara kandi zikumbura nyina, zikajya zirirwa zirira,
zinwigira cyane ziti “nwiii! Nwiii! Nwiii!” 
Rwezamenyo igira igitekerezo, maze ibwira zene
nyina iti “reka mbabwire! Reka tujye muri ruriya
rugo rw’umuhinzi dushake icyo kurya. Dushobora
kubona amasaka, ibishyimbo, amamininwa,
amashaza cyangwa ikimuri! Nkunda ikimuri
weee!”
Semerwe irazongorera iti “umuhinzi n’umugore
we barasiniziriye, reka twinjire vuba mu gikoni.”
Nuko ziranyonyomba zijya mu gikoni zitangira
gushaka ibiribwa. Zishakira munsi y’intebe
ziraheba. Zishakira mu nkono ziraheba.
Rwezamenyo igiye kubona, ibona urweso
rw’ikimuri ku meza. Igira amerwe, itangira
kwihumuriza ari na ko inwigira iti “huuu! Nwii! Nwiii,
Nwiii! Huuu!”
Rwezamenyo iranwigira iti “yooo! Ikimuri!
Ndashonje! Reka twirire iki kimuri.”
Rwezamenyo iritunatuna yitegura gusimbukira
ku meza. Binwete na Semerwe zirasakuza ziti
“oya! Reka twitonde. Ubu se haramutse hari
rwagakoco?”
Rwezamenyo ihagarara akanya gato, iriyumvira
kuko itashakaga kugwa mu mutego.
Kwihanganira inzara birayinanira, isimbukira kuri
rwa rweso ngo Pwa! Itamira ikimuri kiryoshye,
yuzuza amatama, irarya, iraryaaa!
Ikebuka aho yasize Binwete na Semerwe
irazihamagara iti “Binwete weee, Semerwe
weee, mwigira ubwoba, hano nta rwagakoco
ihari, nimuze turye!”
Impumuro nziza y’ikimuri ikwira mu cyumba.
Binwete na Semerwe zirihumuriza, zirongera
zirihumuriza. Impumuro nziza y’ikimuri irazikurura
maze zisimbukira ku meza, zigwa muri rwa rweso
rw’ikimuri ngo “pa!”
Za mbeba zose zitangira kuryana umururumba.
Zikajya zizamura utuzuru zikihumuriza ari na ko
zinwigira ziti “huuu! Nwiii! Nwiii! Nwiii! Huuu!”
Za mbeba zimaze kwijuta, zisohoka muri rwa
rweso zitangira kubyina, ziraririmba zitangira
gukinira muzunga ku meza, ntizabona aho
rwagakoco yari iri.
Zirazungazunga, zirazungazunga no muri
rwagakoco ngo pa!
Rwagakoco izifata imirizo ngo “koco!” Zigerageza
kuyivamo ariko bigeze aho zirananirwa,
ziranwigira, ziranwigira ziti “nwiii! nwiiii! nwiii!”
Zirarira cyane, nuko urusaku rwinshi rukangura ba
nyir’urugo.
Umuhinzi n’umugore we bahengereza mu gikoni,
babona za mbeba eshatu zirira ziti “nwi! Nwi! Nwi!”
Umugore abona rwa rweso rw’ikimuri rurimo ubusa!
Aravuga ati “yoooo! Utu tubeba twagize inzara!
Hashize iminsi izuba ryarakaze, ibiribwa byarabuze
iwabo mu ishyamba!” Umugabo we ati “Ibyo ni
byo, ariko ntabwo zigomba kundira ikimuri!” Nuko
akingura urugi, afata rwagakoco ayijugunya hanze.
Imbeba eshatu, Semerwe, Rwezamenyo na
Binwete zibona zirimo ziguruka mu kirere, zigenda
zinagana muri rwagakoco.
Mu gihe zari zitangiye kumva umunyenga
rwagakoco igwa hasi irafunguka ngo “pa!”
Imbeba zivamo ziravuduka.
Ziravuduka, ziravudukaaa, zihumeka zigeze mu
rugo!
Zigeze mu rugo zibona nyina yateguye ibiryo
byinshi ku meza. Iravuga iti “bana ba, nabaguriye
ikintu cyizaaaa. Ikimuri!”
Zirarebana, maze zizunguza udutwe ziraboroga
cyane ziti “oya mama weee! Duhe ikindi kintu
icyo ari cyo cyose ariko kitari ikimuri.”
Igituma bandirimba  Ibyivugo Igituma bandirimba mu bihugu byose
Ngira ibirindiro bishyika ku ijana
Abazi kubara barahanshinga.
Hari uwo niciye mu Ishishi no mu Bushora na Cyimbu
No mu Ruvugangoma rwa Musekera

N'icyuma navugirije kuri Cyinuma.
Niciye i Rubona rwa Tunda
Ntamirije umuheha mu ruhanga rw'inyambo.
Niciye ku Rutambabarenzi rwa Kidaturwa
Ntamirije uko ntamirije uku.

Nica Bisangwahabona mu Mushya wa Murori
Mporera Nubaha akibona.
Nica Rutuku ku Ihenda anyihamagariye.
Niciye mu ritagendwa rya Ngiga
Ndyivugiyemo rihinduka ibirori gusa!
Gutukana kw'abashumba  Abakuru Abashumba batukanira ku gasozi, baranguruye ijwi, batishisha. Baritukanira ubwabo, bagatukana kuri ba NYINA. Amagambo batukanamo usanga atondekanyijwe ku buryo bunogeye imvugo, kandi avugitse neza ku buryo wakekeranya kubyitiranya n'imivugo cyangwa n'ibyivugo.
Ubwo buryo bwo gutondekanya amagambo, ukabanziriza ku magambo adakanganye, ugaheruka ashisha, buba bugamije kurangaza ubwirwa, umureshyareshya, ngo aguhugireho, maze uze kumwandagaza atakwimye amatwi.

Iyo abatukana banzikanye, bifata ku gahanga, bakikandagira ku ivi, maze rukambikana. Muri uwo mwisuko w'urusakwe, kirazira gusubira mu gitutsi undi yagututse; kirazira gusubira nawe ubwawe mu cyo wigeze kumutuka; gusubiza ngo, "na we" byo bigaragaza ubugwari, bigaragaza ko ibyo wari uzi bimaze kugukamana.
Ubundi ibitutsi biza byisukiranya, byivunderezanya agatebezanyo, ubanjwe agahita asubiza, atabanje gushakisha. Iyo bitabaye ibyo rero, umwe mu batukana agatangira kwiyumvira ashakisha icyo ari busubize. aba atangiye guteba no gutatira umwisuko w'injyana.

Icyo gihe uwo batukana akora iyo bwabaga maze akazikura utwari dusigaye mu nganzo ye; akamudubika, akamwungikanya ho ibitutsi ari cyo kigatagaza intanga-muganzanyo. Ababyumva bati, "araguhomeye, ntuzamusubire!"
Kuva ubwo undi ntiyongere kuryebuza akarimi, akanuma, akazanacukira aho kongera kwigera n'umurusha inganzo ifite ibivumbikisho bisumbye iby'iye.

Abajya gutukana barasemburana: barahamagarana ngo, "yewe shahu we!" bagakurikiza igitutsi. Bahera ku bitutsi byoroheje, bakagenda benyegeza mo ibikaze. Abatukana baba bahagaze ihirengeye ku musozi iteganye, bifata ku gahanga, bakikandagira ku ivi, bamwe bati, "abaha n'aha abannya mu mazi bakayavoma ayeyeyeyeyeeeeee..." 
Abandi nabo bati, "ab'aha n'aha abaca mu cyuho bakarya imyavu ayeyeyeyeyeye...."

Umwe ngo: 
- Yewe shahu we, ndagutuka ngutokoze ndagutuka utatabe ujye gutora ubutu u bwo gutera mu gatuba ka nyoko.

Undi ngo:
- Yewe shahu we, umpangare nguhangare nkomeretse nyoko muri baguname yakunyaye.

Undi ngo:
- Yewe shahu we, ngutuke nitangiriye itama nyoko aragata inganga ya mbere.

Undi ngo:
- Yewe shahu we, umuswezi wa nyoko ni nyokorome.
- Uragaseka bayisoka nyoko.
- Ntukabure icyo urisha umutsima nyoko yicariye inyama.
- Gakubitane agatugu n'agatuba ka nyoko
- Gatsitare ku mabya ya so ukubite amazuru mu gatuba ka nyoko
- Gacumite nyoko umucuritse numucurura umuce rugongo.
- Nyoko aragasura so yase inkingi imbaragasa zimutonda ku nkaka.
- Nyoko aragakubita akabuno imbere y'intore.
- Nyoko arakagurana impare impamba.
- Nyoko arakagurana injuma injumbure.
- Nyoko arakagurana imboro imbogeri.
- Nyoko arakagurana umushino umushongoro.
- Nyoko arakagurana igituba igitoke.
- Nyoko arakagurana umusururu umusundi.
- Nyoko aragatera inogo aho so yateye imboro.
- Nyoko aragakuna umwe ukwire u Rwanda.
- Nyoko aragapfuna aguhereza nakuna umukururire.
- Nyoko arakabyara inzingo abarize izuba imbere y'iziko.
- Nyoko aragashimisha imishino imishishi.
- Nyoko arakihara inkuru mu nkanka z'agashino.
- Nyoko aragasimbuka umuseke umusambi umusumire agashino.
- Nyoko arakagusasira umusambi umunyunyuze imisundi.
- Nyoko arakwicwa n'inkarasundi ya nyogosenge itagira utuzi na tunzinya.
- Nyoko arakicarira igishyitsi rugongo ite igishishwa.
- Nyoko aragatagataga atambane n'agasiga abanje guta rugongo.
- Nyoko arakimana urujigo n'inkondo ya rujoka n'ikirumiko mu maguru.
- Nasanze nyoko asekura injuju musekura inkaka musatura injuma.
- Nyoko arakicara kuri Karisimbi mu Mikeno imishino ishoke isoko rya Bizige.
- Nyoko arakantuma i Nyarugenge ngaruke namenye ubwenge nkubire ubuhiri hasi nkure ubutini bwa so.
- Nyoko aragakoma umubanga na wo umubanga ukome ikijabari na cyo ikijabari gikome icyugu na cyo icyugu cyugumbire injunga y'injuma ya nyoko.
- Nyoko arakamanuka kuri Mbogobogo ahetse imboro i mugongo yicumbye rugongo nagera mu kabande anyweshe agashino amazi.
- Nyoko aragahena mu gahinga mpenengeze yo agahindu mukure inyama y'abahigi nyimwambike mu gahanga.
- Nyoko aragakubitwa imbarimbari mu mbariro z'amatako rugongo yikube bayikubite ikirumiko cyarumutse nyogokuru mu gitungu cyaboze.
- Nyoko aragakubitwa imarusate mu rusundi rw'urumane.
- Nyoko aragakubitirwa aho yahinze yikuburire aho yaneye.
- Nyoko aragacibwa "rubanza-kwicara".
- Nyoko aragacibwa icyo akuba yota.
- Nyoko aragacibwa ingabo ikingira amagara.
- Nyoko aragacibwa akatsamurira ka nyenyeri kanyenyeretsa imvura ikagwa.
- Nyoko aragacibwa urutezo urutuba rumatane n'innyo.
- Nyoko aragacibwa agashino n'agashibutse imbeba zikarye n'akagiye kubara inkuru inkuba igakubite.
- Nyoko aragacumitwa n'uwo acukije wa rucantege ayimucire mo.
- Nyoko aragacumitwa n'agasamunyiga agasigaye ifuku zikarye ubukobora.
- Nyoko aragacumitwa na Bicumunyu bya Gacumba ntacugita angana amaseke yo kuri Mwogo.
- Nyoko aragacumitwa na Biraciye imbwa y'umuzungu icuga ubutitsa ikamucugita ubura bukaza bwanga kuza ikajya kubwenda iyo bwagiye.
- Nyoko aragacumitwa na Biraciye imbwa y'umuzungu icumita cyane yamucugita amaraso akaza mu bisigati bya rugongo.
- Nyoko aragacumitwa acugusa umwoyo na bwo ubuzutu buvuza impanda, na yo rusake ibudondanga na bo abatware baca urubanza na yo rugongo ijya guhanuza.
- Nyoko aragacumitwa ku musange na wo umusonga umumene ibere na wo umusambi usokoza isunzu na yo sakabaka ijya guhanuza.
- Nyoko ni ngungu nyina wa ngurube agira imisundi magana inani.
- Nyoko ni ngungu nyina wa ngurube agire imisundi iziko kwerera bakayizirikana ku mizibaziba bayizitura ikamara abantu.
- Nyoko ni nyirarubangabanga rwa nguye-i-mwonga namubanguriye akiri umucuko n'ubu aracyacumba umwotsi mu gashino.
- Nyoko ni nyirakigumbagumba cya ngumba y'ibwami kibona imboro kikasama cyayibura kikiheba ongera untuke mushino wa nyoko.
- Nyoko ni rwoza mbehe rwa mbogeri nta kabi kamurenga arengurwe n'umusonga mu nsina y'umusundi hejuru ya rugongo.
- Iyarinze ni yo yima: nyoko arakimira ku mezi nk'intama.
- Iy'imbumbe iy'imbumburi iya rukara rwa Mbonyi iyo nyoko ambonye n'imboro yanjye agire ati: mbaaa.
- Nyoko arakimira ku rubariro abyarire ku rumambo.
- Nyoko naramusweye arusha rusizi kuvubura.
- Ko nyoko yambwiye ko atarya ingurube yunama nkabona ibinono.
- Nta ko ubukene budatera n'ingobyi y'umwana iraguma: nyoko arakaguheka mu muguta w'imboro ya so.
- Nta gati katamera amashami: nyoko arakamera agashinge mu gashino.
- Nyoko naramuhoranye naramutunze, naramuteruye ndayimutera asuka imitezi.
- Nyoko arapfapfana arapfayongwa araca imivovo n'imiravumba arakora hirya agakora hino yahena inturo zikamunyaza.
- Kuri diridiri kuri dirimba kuri cuga bacumite nyoko araneye.
- Fata agaheto mfate akandi tujye kurasa imisure yayogoje imisundi  ya nyoko.
- Hakurya zirakuka hakuno zirashoka ziri mo rutara rw'abatanazi, nyoko aragatanaga umushino mu murya w'inanga.
- Cyakurukuru cyakurumba nyoko aragakurunga umushino mu ivu.
- Ku mutututuru ku mutukuza-nyoni imisure yamaze imishino ya nyoko.
- Ku mushikishiki ku mushikura-nkoni wa rusabaganya imishino ya nyoko irava imiregesho.
- Cyakurukuru cyakurumba icyana cy'inuma cyacumise nyoko akiri umucuko n'ubu aracyacumba umwotsi mu gashino.
- Ku munyegenyege ku munyegerezo ku mudakubitwa kwa Rugaju irashya irashyukwa nkayisokasoka nkayisongora nkayisiga ivu nkayisoka nyoko muri baguname yakunyaye.
- Iy'ikijugujugu iy'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka mu binugunugu bya rugongo rwa nyoko.
- Iy'ikijugujugu y'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka nyoko muri bwa busa bw'imisundi ye.
- Namanutse kuri Rukirage nikoreye ibikenyeri nsanga ibikeri bigonga mu gashino ka nyoko.
- Navuye i Murera ndi umugabo ntaha i Busozo kwa Ndagano nsanga nyoko aratambikije mukubita imboro arabandagara mwongeye indi aratembagara mwongeye indi arakumbagara nti byuka uyirye uba uswewe na so muri ubwo busa bunuka agasu (cyangwa cucu).
-   Ndi akamarimari ndi akamara-magambo
    ndi inyana ya bugondo
    icumbagira itarwaye 
    nicotse mu inshamba
    nkura intare ikinono
    ncyambara mu misundi
    ngarutse nkura nyoko rugongo.

Iyo abatukana banzikanye, usanga bizihiwe, ndetse n'ababyumva ugasanga bahimbawe kuko iba ari imihigo mu yindi, buri wese arwana ishyaka ry'icyubahiro cye cyangwa cy'abe, yandagaza icyubahiro cy'uwo batukana cyangwa icy'abo uwo batukana arengera.

Yego na none "nimusigeho" y'abakuru cyangwa "bano bana barerewe he" ntibura; ayo magambo y'abasheshe akanguhe asa n'agaya iyo mvugo, aba ashingiye ku rwiyerurutso.

Gutukana, byizihiraga abana batarava mu bugimbi, bikizihira abashumba. Iyo umuntu amaze kugimbuka, ibyo gutukana aba acanye na byo, yaba anabigize bikitwa ubukunguzi.
Utazi ubwenge ashima ubwe  Imigani Intare, umwami w'ishyamba, yarwaje umwana ibura ibitotsi ikajya irara yomongana mu ishyamba ryose, iboroga bicika, iririra icyana cyayo. Ibaza imiti biba iby'ubusa; umurwayi akomeza kuremba kuko indwara yari yarayoberanye. Intare igeze aho yigira inama yo gukoranya ingabo zayo ngo izibaze umuti wayikiriza umwana. Buri bwoko bwose bw'inyamaswa bwohereza umuhanga bwiyizimo kubuhagararira. Inama y'abahanga ikabamo ingwe, ingeragere, umuhari, inzovu, imparage, amasatura n'izindi. Indwara iranga irayoberana. Imiti igeragejwe ikabisubiza irudubi.

Abahanga bamaze gushoberwa, nyiramuhari yari ifitanye amasinde n'ikinyogote ishaka kukiroha. Nibwo ibwiye intare iti, "Nyagasani, naje aha mvuye mu rugendo rwa kure kandi nahabarije imiti myinshi none nagira ngo mbabwire umuti wakiza umwana." Intare iyikubita urwara iti, "maze ugatinda bigeze aha ngaha!" Nyiramuhari iti, "nimurase ikinyogote, umwana anywe amaraso yacyo ashyushye, ahage, dusigarane umurimo wo kumwondora."

Ikinyogote kibyumvise gihinda umushyitsi. Kiraza n'imbere y'intare gikoma yombi, amavi kiyarimiza mu butaka, kiti "Nyagasani, sinakwemera ko umwana wawe apfa kandi nshobora kumuvura, ubuzima bwanjye ntiburuta ubwe. Cyakora narenzweho, nanjye uwo muti naje nywuzi ariko nyiramuhari yawibagiweho ikintu cya ngombwa. Naho twawukuye ndahababwira: tujya kuza mu nama, twagiye kuri ba bandi bagendera ku tuguru tubiri, baratubwira bati "ni mwe mwembi umuti uzaturukaho. Bazashake ubwonko bwa nyiramuhari, babuminjiremo amaraso y'ikinyogote, umwana abirye, azakira."

Izindi nyamaswa ziteze amatwi ziti, "nimugire bwangu umwana ataducika!" Nuko nyiramuhari bayica agahanga, baragasatura bakuramo ubwonko. Ikinyogote bakivoma amaraso mu mutsi w'ukuguru bayaminjira mu bwonko bwa nyiramuhari babisuka icyana cy'intare. Inama irangira ityo; ikinyogote kigenda gicumbagira, n'ubundi ariko cyari kibisanganywe, kuko cyari kimaze iminsi bagitereye umujugujugu mu myumbati. 

Hashize iminsi ibiri, ruranga rutwara cya cyana cy'intare.
Umutindi utarara ubusa  Imivugo Kera habayeho utugurube dutatu tukibera mu
ishyamba.
Akagurube ka mbere kitwaga Nifi Nifi, aka
kabiri kakitwa Nufu Nufu, naho aka gatatu
kakitwa Nafa Nafa. Umunsi umwe, imvura yaraguye, umuyaga
ukajya uhuha uti “wuuu! Wuuu!” Nuko twa
tugurube dutatu turakonja cyane, twigira inama
yo kujya kugama mu rutare rwari hafi aho.
Tugeze muri rwa rutare, dushaka kwinjizamo
imitwe, ariko dusangamo ikirura gisinziriye,
kigona kiti “zzz.” Tugikubise amaso tugira
ubwoba, duhinda umushyitsi, dutekereza ko
gishobora kubyuka kikaza kuturya.Twiruka kibuno mpamaguru. Tari, tari, tari, tari...
tugenda dushaka aho kwihisha. Tugeze kure
y’urwo rutare, utugurube dutatu, turicara
kugira ngo turuhuke, tukajya duhumeka
twahagira.
Akagurube gakuru muri two Nafa Nafa
karekeraho kwahagira, karavuga kati “ntabwo
twakomeza kuba ahantu harangaye gutya
muri iri shyamba. Reka twese twubake inzu
izajya iturinda imvura, umuyaga n’izindi
nyamaswa zishaka kuturya nk’ikirura.” Nuko akagurube Nifi Nifi k’akanebwe muri
twose gatega amatwi. Karavuga kati “icyo
gitekerezo ni cyiza! Tugomba kwirinda ikirura.
Ngiye kubaka inzu y’ibyatsi. Ngiye kwikorera
umutwaro w’ibyatsi byumye kuko byoroshye
kuboneka. Nshobora kwiyubakira inzu mu
munsi umwe gusa, hanyuma nkiryamira
nkaruhuka.” Nufu Nufu yo yakundaga gukora ariko
ntiyigore cyane. Iravuga iti “jye ngiye kubaka
inzu y’ibiti. Ngiye kwikorera imitwaro y’ibiti. Ibiti
biboneka hose, kandi kubyikorera ntibiremera.
Sinshaka rero kwivuna.” Nafa Nafa, ni yo yari nkuru muri zose,
kandi ni yo yari izi ubwenge. Iti “njyewe
ndubakisha amabuye. Ndabizi amabuye
aragoye kuyabona, aranaremera kuyikorera
kandi bizafata igihe kinini, ariko ibyo nta cyo
bitwaye kuko inzu izaba ikomeye.”
Utugurube Nifi Nifi na Nufu Nufu dusubiza
Nafa Nafa tuyikwena tuti “ibyo birakureba.”
Nuko twa tugurube twose tujya kubaka inzu
zatwo. Zirangiye buri kagurube gataha mu nzu
yako. Cya kirura kiza kumara iminsi myinshi
gisinziriye, maze aho gikangukiye cyumva
kirashonje cyane.
Amara yacyo akagonga ati “ruuuruuu!” Ikirura
kirahuma kiti “huuu, huuu, huuu!” Cyigira
inama yo kujya gushaka icyo kurya.
Nuko gihubuka muri rwa rutare cyabagamo,
kirara muri rya shyamba, hashize akanya,
gitangira gutega ugutwi no kureba hirya no hino
maze kirabukwa Nifi Nifi yinjira mu kazu kayo
k’ibyatsi. Kirahuma kiti “huuu, huuu!” Gikubita
igitwenge kiti “kwekwekweee! kwekweekweee!
Akagurube gato! Ibiryo biryoshye by’uyu munsi
byabonetse.”
Ikirura kihageze kirakomanga. Akagurube Nifi Nifi
gashigukira hejuru kavuye mu bitotsi, gahengeza
mu mwenge w’urugi kabona umutwe wa cya
kirura. Kagira ubwoba bwinshi maze cyigira
inama yo kwanga gukingura urugi. Nuko
ikirura kikajya kivuga mu kajwi gatuje, gatuje
cyane kiti “wa kagurube we, wa kagurube we,
nkingurira.” Ka kagurube karasubiza kati “oya,
oya, singukingurira. Uri ikirura gishaje cy’ikigome,
singukingurira.”
Nuko, Ikirura kigira inyuma kigarukana imbaraga
nyinshi maze gihuha ka kazu kiti “pfuuu, pfuuu!”
Muri ako kanya akazu ka Nifi Nifi karatumuka
ngo pfaaa! Nifi Nifi ibaduka yiruka, ijya
gucumbika mu nzu y’ibiti kwa Nufu Nufu. Cya kirura cyiruka kigana kwa Nufu Nufu.
Kigezeyo, kibona akagurube ka kabiri.
Kirishima, kiti “mbega byizaaaa! Noneho
ndarya utugurube tubiri twose!” Ikirura
kihageze gisunika urugi gisanga ruradadiye.
Nuko kikajya kivuga mu kajwi gatujeee, gatuje
cyane kiti “mwa tugurube mwe, mwa tugurube
mwe, mukingure.”
Ariko twa tugurube turasubiza tuti “oya, oya,
ntitugukingurira. Uri ikirura gishaje cy’ikigome,
ntitugukingurira.” Nuko ikirura cyigira inyuma
kigarukana imbaraga nyinshi maze gihuha ka
kazu ngo “pfuuu, pfuuu!”
Muri ako kanya ka kazu ka Nufu Nufu no
hasi ngo baaaa! Nuko Nifi Nifi na Nufu Nufu
zibaduka ziruka zijya gucumbika mu nzu
y’amabuye kwa Nafa Nafa. Cya kirura kibibonye gityo, gikomeza
kwirukankana twa tugurube tubiri kigana kwa
Nafa Nafa ariko tugitangayo.
Kibona akagurube ka gatatu gakingurira twa
tugurube tubiri, kirishima cyane kiti “mbega
byizaaaa! Noneho ndarya utugurube dutatu
twose!” Gitangira gukomanga.
Ikirura gisunika urugi gisanga rudadiye. Nuko
kikajya kivuga mu kajwi, gatuje cyane kiti
“mwa tugurube mwe, mwa tugurube mwe,
mukingure.” Ariko twa tugurube turasubiza
tuti “oya, oya, ntitugukingurira.” Uri ikirura
gishaje cy’ikigome, ntitugukingurira.” Nuko
ikirura cyigira inyuma, kigarukana ibakwe
maze gihuha ka kazu ngo “pfuuu! Pfuuu!”
Ariko noneho inzu ntiyagwa, kirongera kiti
“pfuuu, pfuuu!” Inzu ya Nafa Nafa ntiyigera
inyeganyega.
Ikirura kirongera gihuhana imbaraga nyinshi
kiti “pfuuuu, pfuuu, pfuuu.” Cya kirura cyari
cyananiwe cyane gihera umwuka, cyidimba
hasi ngo “vutuuuuu!” Nuko kirambarara hasi. Utugurube dutatu duhengereje mu mwenge
w’urugi, tubona cya kirura kirambaraye hasi.
Turagikwena, turaseka turatembagara!
Turishima kuko dukijijwe n’inzu yatwo ikomeye.
Ikirura byakigendekeye gute? Kuva ubwo,
ikirura kiribwira kiti “n’ubundi inyama
y’akagurube irabishye, sinzongera kuyirya.”
Imbwa  Uturingoshyo Umva ikobe. Umva inkomero!
Umva urwamo, ngaha barahiga:
Induru ni ndende!
Umva Kavumenti,
We na Mburamatare;
Batangiye guhiga!
Induru ni ndende!
Na we Kavumenti
Abanjije guhiga.
Ati: "We Mburamatare,
Nkurusha ibintu,
Nkakurusha n'ibindi:
Induru ni ndende!
Nkurusha izi modoka,
Iza ruva-kwaya,
Zijyana isafari:
Izo ni Kavumenti!
Induru ni ndende!
Nkurusha amagare,
Yo n'amapikipiki,
Na gare-ya-moshi
Nabyo ni Kavumenti:
Induru ni ndende.
Nkurusha ubujyunguri
Buheka Abadamu,
Bubacubakana Kampala,
Bajya kurera abana:
Nabwo ni Kavumenti:
Induru ni ndende.
Nkurusha ishilingi,
N'impiya z'ingeri!
Nkurusha isumuni,
Nkakurusha n'ibyasha,
N'isende na hafu,
N'ubwapaburingi;
Nabyo ni Kavumenti:
Induru ni ndende.
Nkurusha Murefu,
Umugaga w'imali;
Yubatse Gahoro,
Ahakorera isukari:
Akayikwiza abazungu;
Na we ni Kavumenti:
Induru ni ndende.
Nkurusha na Radiyo,
Zikwiye amakambi,
Zigatwara amagambo;
Nazo ni Kavumenti:
Induru ni ndende.
Nkurusha n'indege,
Zigendera hejuru,
Zigataha i Bulayi,
Zigahuruza Abazungu,
Amakuba avutse:
Nazo ni Kavumenti.
Induru ni ndende.
Nkurusha na Daudi,
Ategeka u Buganda;
Nkurusha na Gahaya,
Agategeka mu Nkore:
Nabo ni Kavumenti,
Induru ni ndende.
Nkurusha Rumanyika,
Utegeka i Karagwe;
Na Kinyamazinga,
Utwara mu Bugufi:
Na bo ni Kavumenti,
Induru ni ndende.
Nkurusha na Ntare,
Utegeka u Bujinja
Nkakurusha Ruhinda,
Utwara ubwo Buhaya;
Kandi na Mboneko,
Utegeka Kiziba:
Nabo ni Kavumenti,
Induru ni ndende.
Inturo y'umujinya  Ibyivugo Uwo abacuruzi bacumbikira ndi incuti
Uwa Rudacokabashyitsi
Mu cyambu cya Mashyiga
Nabaye mushyikirwa w'amagambo!
Amagara aterewe hejuru

Sinasama ayanjye masa
Nk' abadasanzwe ku mugezi:
Rwigerezaho mbimbura ikirari,
Mbabera ikiraro barambuka,
Ndi kumwe na Leyanderi Muhashyi!

Mu makuba ya Gatanga
Natangiriye rusengo rw'icy'atatu!
Nanga ko atanga ibiguzi,
Nagiye i Mugeri na Myasiro
Mu Ishoba rya Gakoma

Nakomeretse imbere
Nkurikiye ruhogo rw'igihumbi
Ndi kumwe na Ruhashya.
Ku musozi w'inzovu
Nanze ko inzara inyicana abagenza

Nabatanze kugura!
Mu Tumarankoni twa Nyagatare
Abategetsi baje ari itimba,
Nitabiriye ko izanjye zikonnye
Nikunda kuziyobora!

Ku Gahabwa ka Nduba
Nitabye induru ndi Indatirwabahizi,
Abagabo b'inda nini bayoboza Leteri!
Ku mugezi wa Kirimbi
Nanze guta akarimbiro

Niringiye umufuka wanjye!
Mu Kirambo cya Nyamasheke
Nasoreye aho ndarana rukungu!
Ku mugobe w'Abashi
Nashobereje abashaka kumpombya!

Nizihiwe no gushorera inkone,
Inka z'Abaganza zigurwa cyamunara!
Rugaju rugaragura ibyahombye
Nayikuye mu gihugu kivuga "mwenu"!
Rukone ruherekeje rukungu ku Murehe

Rukara rukukana ingona;
Rugondo rw'ingarisi;
Ingumba igomba inyana,
Mu Ngarama za Bahimba;
Rusengo rw'umusaza utagisora;

Rushangi rushaka ayo kuriha;
Ruvuzo rw'ibipfupfuru
Mu Gipfundo cya Nyabisiga;
Ruhuma rufayira igihumbi
Mu iguriro rya Kinyari;

Rutare mu ry'i Rutare;
Rutanga rw'i Mutara;
Rugaju twitabye umugobe ;
Rugondo rw'umugabo wasinze ;
Rusine rw'imisare mu Museke wa Rubingo;

Rusengo rwa nyir'umusozi;
Rusa rw'umusenzi utazi kubara;
Rubamba rubaza icy'abiri;
Rubibi rw'ababuze imisoro;
Ku Musasa wa Kirungu ziyoboye;

Kirambo cya Buyaga,
Naraye ngenda na Rugereka;
Mu Rugenge rwa Bushara
Nashubije iy'ishyamba na Rugereka;
Ruvubi zikutse umuvumba;

Ruvuzo rw'inkone mu nka z'Abazirakumesa
Ingumba y'igitare ku mugezi wa Rutonde
Nitabye Makambira;
Ku mana kwa Kaboyi;
Ku manga ya Cyondo;

Cyonyo kwa Bishumba:
Cyerere ngura ruvuzo rwa Bacondo;
Mu Rugarama rwa Kigali
Nkigurura na Mariti;
Mu mikoni ya Tongati

Abo twajyanye bitahiye;
Mu Ishoba kwa Rugwizangoga
Ku mugobe w'igihombo nazihariye amagara,
Nigerera mu rya Kabari;
Kabingo k'i Buberuka naguze impfizi n'umugore,
Umugabo aje aramwirukana!
Icyivugo cya Mahingura-Impunyu yo mu Rugezi  Ibyivugo Imparirwa-kurusha nimuvuze impundu
Abagiye kwambikana impeta
Mubambarire impumbya
Uyu musore w'inseko isusurutsa
Nk'umuseke wiseguye agasusuruko
Duherukana tuyahetse
Nazindukanye amazinda
Niba ntibeshye hari ku mpeshyi
Mu bicu by'iwacu bimaze gucika
Amarembo ari imirambo
Rusoka idusekurana imisonga
Intimba itubyina mu mubyimba
Ifumbi idutimbagura igihumbi
Duhinda umushyitsi w'agahinda
Tuyaga amanyagwa y'amaganya
Imihogo yananiwe guhogora
None turahuye ngo aduhoze.

Nshuti y'inshongore ikwiye ishimwe
Ubwo ushinguye ukarushinga
Intego y'abo ugwa mu ntege ikakubera intero
Ukarimba reka tukuririmbe
Kuko mu buhanzi uri umuhanga
Ukaba wanganza mu nganzo
Ndakora inanga mu mirya nyinginge
Ndi intamati ntintamaza
Igisigo cyisuke kidasigana
Nkuvuge mu mivugo n'ibyivugo
Nguhimbe uhimbarwe
Wagaragaje ubugabo uri ingaragu
Ntiwaba ikigwari ibigwi urabigwiza
Turahuruye ngo duhiganwe kubwizihiza.

Umugeni Rurema yakugeneye
Uramutumurikiye dusanga ari urumuri Imitima isubira mu gitereko
Igituza cyuza ituze
Tubonye asa neza turanezerwa
Turamukebutse ntacyo tumukema
Umugore w'icyeza ni urucyerereza
Uko ateye ni igitego
Muri abakwe bakwiranye
Iyamuremye ntiyamuremaje
Mbere ko tubanza kujya mu manza
Uwamureze ni ahabwe inka y'ubumanzi.

Icyoko kiramukanye umucyo
Abambari baberewe n'imyambaro
Icara ku ntebe wirebere amarebe
Urere ibibero urore ibirori
Ubone imibyimba igoroye ibyano
Ayo mashashi ashashagirana
Ashayaye imishuni inyosha imishanana
Badidibuze banacinye n'akadiho
Iyo misambi ivune sambwe
Twumve imirindi iturutse mu mirundi
Y'intore zikindikije inkindi
Zikarage zicunde amayugi
Zigwe mu nka zigwire umugara
Zigerekeho ingorabahizi
Ingoma zivuge urwunge
Ingeri zirangurure umwirongi
Witegereze igitaramo.

Murarwubake mukomeze inkike
Urugo rugare rugwize urugwiro
Amazimano azire kuzima
Ibyansi ibihumbi bihore ku ruhimbi
Mu kirambi hasaswe imisambi
Ikambere hategurwe imitako
Abashyitsi nibashyika bashyirwe igorora
Abaramukazi baharamukiye kuramukanya
Habe isangano y'urungano
Urucanda rucanemo ntawe urucunaguza
Abangavu bakine n'imitavu
Abasore basurane baseka
Abasaza babisikane bakina igisoro
Abagore bahagorobereze
Abagabo n'abagabe bazihagabire
Abacurabwenge bacurange Candari
Igicuku cyicure igicaniro kigicanye

Mukarutamu ntatebe gutamiriza urugore
Umubyeyi ahembwe imbyeyi
Mwonse uburiza tubature amariza
Ubuheta bube umuheto
Bucura acukane umuco
Ibyo byiza mubihe utuzina twiza
Mubongerereho n'utubyiniriro
Mubasasire mubasiga ibisage
Mubaheke mubavugiriza ubuhuha
Mubabikire mubaririmbira ibihozo
Musimbize ayo masimbi
Abo bato bayaga itoto
Mureke batete batobe utwondo
Urubyaro rubyiruke rubyibushye
Bashobore kuzishitura no kuzishora
Babe abashumba bashisha abashimusi
Baziragire mu rwuri ruzira urwiri
Bihangane be kurangara
Uburanga bube ari bwo bubaranga
Ab'amagambo babagarambe
Bakure bakuza abakuru
Bagire ubwiza bwuje ubwuzu
Basugire basagambe
Twese ntawe usigaranye igisekuru
Kandi kwa Gitore ntawabaye gito
Abo batoni wakuyeho kuba intore
Bari abantu bagira ubuntu
Bakitwa "biganza bigaba amariza".

Umunsi uciye ikibu
Abahinzi batuye ikivi
Inka ziri hafi kwinikiza
Abasangwa bagiye kuvuga imisango
Abasanzire batange umusanzu
Abenshi baravuga ijambo
Bamwe baraguha inyambo
Zirisha hakurya y'inkombe
N'izagishe inyuma y'ishyamba
Ibi byose si amashyengo
Ni umuco karande
Wakomeje kurandaranda
Udashobora kuranduka
Wahindutse umuhango
Uturuka kuri Gihanga
Tukawurusha amahanga
Tuwunywera igihango
Uba gahuzamiryango
Dusubire dusurane
Twisungane dusangane
Kandi dusabire urwa Gasabo.
umusaza n' abuzukuru be umugani  imbaraga ziri ukwibumbira hamwe Umusaza yari afite abuzukuru batatu b'abasore; abo bana ntibumvikane, ahubwo iteka bagahora batongana. Sekuru yabireba bikamubabaza cyane.
Bukeye arababwira ati Â«bana banjye, mujye mubana neza ntimugahore mupfa ubusa.» Abasore bawe ntibabyiteho bikomereza umwiryane wabo.

Umunsi umwe, umusaza amaze kubona ko kubabwiza ururimi ntacyo bimaze, yigira inama yo kubaha urugero.

Niko kubihererana, nuko yenda inkoni eshatu, akurebera n'umurunga ukomeye cyane, maze arazihambiranya.

Arangije. Arababwira ati «ntimureba izi nkoni uko ari eshatu; mukabona n'ukuntu zihambiriye cyane? Umva ko muri abasore, mukaba mufite n'imbaraga nyinshi, mbarahiye ko nta n'umwe washobora kuzivuna!»

Ba basore barisekera, barangije baramusubiza bati «uzi ko nta n'umwe uturusha imbaraga kuri uyu musozi, none ubwo busa ni bwo bwatunanira? Twagize ngo ni n'ikindi uduhamagariye! Yewe gusaza ni ugusahurwa koko.»

Umusaza ati «ngaho nimugerageze, ndebe ak'ubwo busore bwanyu!»

Ba bahungu uko ari batatu bakuranwa za nkoni zihambiriye. Bagerageza kuzivunisha amaboko, birabananira, bashyira ku mavi biba iby'ubusa.

Nuko umukambwe na we uko yakabitegereje aboneraho maze arabaseka cyane, arangije arababwira ati «ntiduhwanyije imbaraga, muruzi uko iminsi yangize; ariko kandi, ibyo ntibyambuza gushobora kuvuna izi nkoni zabananiye muri abasore!»

Abahungu bariyamirira cyane bati «mbese noneho uri mu maki sogoku? Uzi ko umaze gusaza koko? Ubona ko icyatunaniye ari wowe uri bugishobore kandi uruzi ugeze mu zabukuru? Have wikwirirwa wiyumya, ntiwabishobora.»

Na we ati «muraba mureba.»

Nuko umusaza agufatira za nkoni, arazihambura, maze agafata imwe imwe akayikonyora.

Hanyuma abwira abuzukuru be, ati «bana banjye uko mumaze kubibona, kugira ngo nshobore kuvuna izi nkoni kandi ubwanyu zabananiye, nabanje kuzihambura, kuko zikiri hamwe zari zikomeye.Namwe rero nimutandukana, umwe akaba ukwe, undi ukwe, mugahora muryana, abanzi banyu bazaboneraho maze babagirire nabi.
Naho nimwibumbira hamwe, mbese mukumvikana mukaba abavandimwe nyabo, ntawe uzabatinyuka, ahubwo rubanda bazajya babareba babatinye, maze babubahire icyo.»

Ba buzukuru bamaze kubyumva, bigira inama yo kwiyunga, amahane ashirira aho.

Ndetse n'ubabonye, ugasanga abubashye kandi yifuza kubigana.

«Ababiri bishe umwe.»
Basebya ba Nyirantwari  Ibyivugo Rwirahira, imfizi yo mu basare
Ndi Ruvunywa inturire
Intambara imaze kurema
Mwene Rugayimpunzi.
Ndi ishami rya Rwasa
Nasa amabare.
Ni jye kigabo kinini
Gikingirije abarwanyi
Gikingiye abanyabwoba.
Ndi inshongore y'umugoboka
Nugumbira induru.
Nishe Rwantonga rwa Bihogo
Twiharikaniwe ku mugezi wa Mugoboro.
Niciye Rutete
Rutangira irabyumva.
Niciye Mpinga
Mpinda irabyumva.
Imbwa Na Nyiramuhari  Inkuru y'imbwa nyiramuhari zakoreraga umugabo sakabaka - Babajije ikiremba bati, "kuki wanze kurongora?" Kiti, "nanze kurongora ba nyoko bakiri ho."

- Semikizi yatonganye n'umugore; umugore amuzimba mu magambo, bigeze aho Semikizi ati, "ziba wa kagore we k'amabere y'impenebere!"
Umugore ati, "urinda unyita impenebere ko wanzanye ngo unyende, waranzanye ngo unyonke?" Semikizi ati, "zana icyo gisebe ngitsete!"
Undi ati, "nseseka naraswewe i Mutara na Mutende iyo amabya avuga nk'a masuka asenyagura urusenyi!"

- Semuhanuka yagambiriye gusambanya Nyirarunyonga abura aho yamuturuka, yanamutumaho undi akamusubiza amwiyama n'ibitutsi bitagira ingano.
Bukeye Semuhanuka ahimba amayeri yo kumwoneshereza, azana inka ze, aziturira mu buro bwa Nyirarunyonga, maze we aragenda yigaramira mu buro rwagati, abeyura uruhu arukubira ku nda, maze "rwamo" ireguka ireba ijuru! ... 
Babwira Nyirarunyonga bati, "inka zakuyogoreje umurima. Ni bwo amanukanye n'abahungu be n'abuzukuru be, n'abakazana, inka bazuhira ibibando bazikura mu murima.
Nyirarunyonga rero sinzi uko yaje kurabukwa aho Semuhanuka yigaramiye, yifata kukananwa aramwenyura ati, "Nyirarunyonga ko bambeshyera ngo nkunda imboro, ati n'iyi nitoreye!"
Nawe rero abeyura inkanda, ayisokaho; yagapfe, yagapfe, reka sinakubwira; abuzukuru be babonye nyirakunu yashishikaye, baza baje kureba icyo ahugiyeho, basanga yicaye hejuru ya Semuhanuka. Bagize bati, "reka tuze duhane iyo mbwa y'umushumba yakoneshereje." Nyirarunyonga ati, "nimundeke mwinigire, ati nimwigendere ndamwifasha bana banjye mwe."
Barigendera. Ariko haza gusigara akuzukuru ke gatoya, kaza guhengeza kati, "ese ibyo bishongonoka ni ibiki nyogoku?" undi ati, "ni ibyuya by'abakiranyi."
Bukeye umwami Mazimpaka avuye mu muhigo imvura ishotse yugama kwa Nyirarunyoga.
Nyirarunyonga akaba atetse isogi iza guhumurira umwami, ni bwo yatse Nyirarunyonga isogi ngo yihumurize undi arayimwima. Umwami arenzaho aritahira, ariko ataha aritahanye.
Bukeye atumiza Nyirarunyonga amwiriza ku zuba; undi aza kugira inyota, yatse amazi bamwuhira isakare...! Ni bwo rero Nyirarunyonga agize ati, "yuuu, ati yemwe bakobwa, ati koko iminsi ntihwana; ati ejo niriwe ku mukimbagiro w'imboro none niriwe ku ngoyi y'umuruho!"
Urumuri n'umwijima  Imigani Umunsi umwe izuba ryahuye n'umwijima, riti, "mbese nka we uba ushaka iki mu gihugu, ntuzi ko abantu bose bakwanga, ibintu byose bikugaya? Impamvu yo kwibonekeza uyikura kuki? wahura n'izuba nturive imbere?
Ibintu byose ni jye byifuza nijye bicikira, ni jye bikunda. Ndatunguka byose bikampa impundu. Inka zikahuka, umugenzi agafata inzira, umuhinzi akajya mu murima, inyoni zikabyuka. Nka we se weguye ujya he?"
Umwijima uti, "Shyuuuu! Ibyo uvuze Zuba ubitewe n'iki? Ugize ngo uranduta kandi ari jye waguhaye izina? Iyo ntaba umwijima ni nde wari kumenya yuko uri izuba? Ukwikuza kwawe kwaguhimbiye ikinyoma ngo ukundwa n'ibintu byose!
Jyewe ndakwanga, nanga abikuza, kandi n'ibintu byose birakwanga, kubera icyocyere cyawe cyabimaze kibibabura. Uretse n'ibyo nta kintu kigukunda wampaho umugabo.
Niba utanyuzwe, cyo tujye kureba ikidukiranura umva ko wikuza ngo uranduta, undutisha iki? Ko ushaka abagenzi, ntariho bacyurwa na nde mu icumbi? Abahinzi baruhuka gihe ki? Si jye ubacanira indaro ngahemba abakozi, kandi nkabaruhurira bakaryama? Ngo tugende turebe icyatumara impaka."

Biragenda, umwijima ubona impyisi, ubwira izuba uti, "ndaguha abagabo batatu, uwo mu nyamaswa ni uyu. Hasigaye uwo mu nyoni n'uwo mu bantu. Cyo wa mpyisi we ntubere, niba ukunda izuba bivuge, niba kandi ari jye ukunda ubivuge."
Impyisi iti, "jye nikundira umwijima!" Umwijima uti, "ntakubwira Zuba yuko ukwikuza kwawe kwaguhimbiye ibinyoma! Uwo ni uwa mbere!" Izuba riti, "hoshi va aha nta rubanza rwo gucibwa n'impyisi!"
Biragenda bisanga igihunyira. Umwijima uti, "cyo na we nyoni dukize kandi imanza zacu ntiziruhije, ni ukwihitiramo. Ari izuba ari jye, ukunda ikihe?"

Igihunyira kiti, "kera nari mfite amaso meza, ubwo muruzi yahindutse imituku ni izuba. Ryayarashemo impiru, iyo ntakugira riba ryarampuhuye!" 
Umwijima uti, "ntiwumva kwikuza kubi! Hoshi dusange abantu noneho ugende ubwerabwera!" Biragenda bihura n'umujura ati, "izuba ni umwanzi wanjye, ndubaka rigasenya. Naho wowe, ngukundira yuko ntunga ngatunganirwa."
Umwijima uti, "ahooo! Sinakubwiye ko nta mukunzi ugira; ari wowe ubwawe wikunda,ukikuza. Reba rero aha amaboko make aterera imico myiza, none mba nkwivunnye. Shyuu, ukava iwanyu mu ijuru ngo uzanywe no kunyirataho!"

Izuba riracemerwa. Rigiye kugenda, agacurama kati, "umwijima waguhenze ubwenge, abagabo waguhaye ni inshuti zawo gusa, genda wange abo bagabo, uguhe abandi. Nukumpaho umugabo mu nyoni ntuzange, kuko nguruka; nukumpaho umugabo wo munyamaswa urashime, kuko nonsa abana nka zo.
Umugabo wo mu bantu, ushime umukannyi ubarira impu n'inkanda, ni we wanga umwijima." Izuba riragaruka ribwira umwijima riti, "abagabo wampaye ndabanze, mpa ahubwo abandi. Nuramuka wanze, ntunsindira aha tuzagera ku Mana." Umwijima uti, "hoshi dusange Imana idukize, nta bandi bagabo nguhaye!"
Biragenda no ku Mana, birapfukama biraramya biti, "Nyagasani dukiranure, utubwire urusha undi akamaro." Imana iti, "mwembi mugira akamaro, ntakitagira akamaro ndema!

Ubwiza bw'umubiri bugaragazwa n'izuba, ariko umutima witonda ukagaragazwa n'umwijima ni cyo gituma bamwe barata ubwiza ku manywa, mu ijoro bagakora bupyisi, bakaba inyamaswa mu zindi. Nimugende muturane. Kandi nimugirirana izima, uzashobora kwimura undi azamwimure, nabinanirwa mubane."
Izuba rikura ubwatsi, riherako rigerageza kwirukana umwijima. Umwijima uhungira mu nsi. Nuko bacana, umwijima ugahunga, umuriro wahwama umwijima ukigarukira. Ngaho aho byaturutse ko umwijima uhunga urumuri.
