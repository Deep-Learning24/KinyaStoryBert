Ugiye iburyasazi Insigamigani Ugiye Buryasazi azimira nzima[SEP]Kera habayeho umukobwa bamushyingira i Buryasazi.
Nyirabukwe agize ngo aramuhereza isazi yatetse, nyiramama wanjye aranga ngo iwabo ntibarya isazi.

Bukeye nyirabukwe yenda akabya ashyiramo isazi, arapfundikira ashyira atereka ku ziko.

Ahamagara umukazana we aramubwira ati «.œmwana wanjye, ngutwo utuboga twa Sobukwe, uramenye ntidushirire, ucanire neza, nguwo n'umunyu uze gushyiramo twe tugiye guhinga kure.»

Nuko nyirabukwe yegura isuka akurikira abahinzi mu murima.

Wa mugeni aherako yegera iziko aracanira.

Isazi zimaze guhwana, igihe cyo gushyiramo umunyu kigeze, awushyiramo, ageze aho yenda agati akozamo ararigata ngo yumve uko bimeze; akojeje ku rurimi, yumva biraryoshye.

Atereka akabya hasi agumiriza gukozamo agati arigata; akabya kamaze guhora, araterura arumika ku munwa, rwumirana ubwo!

Nuko yigunga aho agakono kamubayeho ingunga! Igihe cy'amahingura kigeze, birashyira nyirabukwe araza.

Ageze mu rugo ahamagara umukazana we ati «mbe nyamwari.»

Undi yitabira mu gakono, ngo «Huum.» Ngwino unture. «Huum»

Nyirabukwe ageze aho yinjira mu nzu asanga agakono kumiye ku mukazana we, aratangara ati «byakugendekeye bite?»

Undi abura icyo avuga. Nyirabukwe akamukuraho aragenda azana izindi sazi arateka, ashyiramo umunyu, igihe cy'ikaraba kigeze, ntiyirirwa abaza umukazana, amuhereza amazi arakaraba, kuko yari azi neza ko yavuye ku izima!

Nuko ashyira aho ngaho bararya.

Ngaho aho umugani wakomotse ngo «Ugiye i Buryasazi azimira nzima!
Yigize rwankubebe Insigamugani Ubutwari[SEP]Ndi iseri ry'igitoki niba ndi imbwa ndamaze!
Abandi Imana zirabaha  [SEP]Ngwino cyamamare nkurate
Ngwino cyatwa cy'abanyarwanda
Wowe uturwanaho buri teka
Wowe udutera umunezero.
Ingabo itabarana uriya mutoya

Nta bwo itakara ku rugamba
Ngo ingabo utwaye zitatane
Uhora uyisura ukayisukura
Bugacya ugerekaho iyisumbye.
Ari ugushakira amasuhuko

Abatagutunze bageze ikaga.
Reka nsobanure ingabo iganje
Wenda muri twe habamo bamwe
Batanyumva uko nyibabwiye
Bakayikekamo isuri isanzwe!

Ka kababi k'umugondoro
Gakura buhoro ijoro n'umunsi
Umurima ukabamo ingarama nziza,
Inzara iratsindwa uba uzibye icyuho,
Icyoko cyizihiye rubanda

Ikibabi ukinze ukiri mutoya,
Kibona ibindi by'agasukiranyo
Waba ushonje ukajya gusoroma
Kugeza uvanga n'imiteja,
Imitima ikururuka mu bantu

Bakabitonora aho mu iturira
Izuba ryavamo nka gatanu,
Bakabitoranya babitwara,
Bakabisanza mu rugo hose,
Bakabisura bagasusuruka

Ukumva imirishyo hirya no hino
Abantu bose birya icyara
Ngo cya cyago izaca hehe?
Ko tubihuye tukabihunika
Uretse ibyo twahaho abacuruzi

Tugura akunyu ko kubirisha
Imitiba ihunitse izajya hehe?
Baryohewe ubudasigaza  Imivugo[SEP]Abahungu bo ku Musanganyamvura wa Buhimba,
Barusha abantu guhemuka!
Mu ijoro rishyira inkoko
Bikanzemo ikimena cy'abaguye impishyi,

Rubanda irahurura!
Bihutu ati, "nimuhumure turi twese,
Nta we utambaye urushundura,
Twabyize kare bizadutunga!"
Ati, "Marara we ntiyavurwaga,

We wavuzaga izuru nk' imvubu,
Akabirukana abasongozi,
Hagasigara uwahishije inturire n'indera:
Izo akaziryama hagati?"
Sebihubi ati, "igituma Rugira anyita Rugenzabondo,

Yasanze ndya agakono k'ibishyimbo,
Niyubikije ibihaza ku rutaro!
Ngira abahungu b'indura,
Mu irya bakaba indubizi!
Basanga ntaramara agakoni k'ibishyimbo,

Bankura mu Banyarwanda!"
Bushaku bamucanye ku ka Nkima bamutambitse
Bamugeza i Gafumba
Umugore we Karira abyumvise
Ati, "icyarnungoborera irya none

Namuhaye imbehe imwe y'ibishyimbo
Akarya agahozagara akarorera gusomera!
Ndakanga Mirimo abaye ikirushya!"
Rwampembwe ati, "urubanza inda yaciye
Na none ni rwo rw'uru,

Ntirugicibwa kabiri,
Nsomya umusa umwe nywuhagire,
Njye kunywa Umuhozi n'inkuku zawo!
Nasamura umushumba naryitumye,
Muzankure mu bantu!"

Bicundamabano ati, "urwagwa n'inyamunyo,
Ibyo mwumva bahungu, bindyohera byombi!
Nabonye biva i Shyanda,
Binkumbuza ingaga!
Iyo bashyingura iyanjye mba mpazi,

Mu mirambi ya Kazi,
Aho narundutse ku busetura!"
Nyirimigano, ati "ikimasa icyo ga Rutebuka
Gisa n' ibindi nabonye
Biva iheru iyo ku Mukingo

Haba indyo nziza!"
Rwigenza, ati "jyeweho mu baryi,
Mba nanga Munana, narusha inzovu!"
Bamenya, ati "Nkora mu ntoki Rwigenza!
Sinteganya irobe; ndaryirahira,

Nkaryanzura vuba!"
Rudakemwa yanyoye inka umuhondo,
Atuma ku mushumba ati "uritashye n'iyo nka!
Ubwo yaryoheje umuhondo,
Nigera mu busuga nzayikunyaga,

Nzi ko izaba iryoheje inyama!"
Rwanganirangoma, ati "bahungu iriya ncura,
Iraryoha isa n'ibishyimbo:
Igira ibinyita byiza!"
Kigeli na we bahize yegamanye inturire

Kurya ari Umwami wahawe intavurungwa,
Ati, "umunayu uyu ndawukunda bahungu,
Mwese uko muri aha muwumparire:
Mbatoye ibiseke!
Ziracyapfa bitanihira Insigamugani Ibyago, Amakuba[SEP]Uyu mugani baca ngo: "Ziracyapfa bitanihira", bawuca iyo babonye ibintu bikomanye n'amakwa (biguye mu makuba) y'ubwoko bworetse ibindi; ni bwo bagira ngo "Ziracyapfa bitanihira!" Wakomotse kuli Bitanihira wo mu Bufundu, ku ngoma ya Kigeli Nyamuheshera; ahayinga umwaka w'i 1600.

Bitanihira uwo yali umugaragu wa Macigata watwaliraga Mutara Semugeshi u Bufundu n'u Buroha. Yali atuye i Kinyamakara mu Bufundu, ariko inkomoko y'umuryango we ari i Burundi, niho sekuru (ubyara se) yari yaraturutse, akaba umuhazi w'impu zavagamo inkindi (imyambaro y'intore) biyerekanaga, guhamiriza bitaraduka mu Rwanda; dore ko byakomotse i Burundi.

Nuko rero Macigata shebuja wa Bitanihira amaze kunyagwa na Semugeshi, ibihugu bye bigabanwa na Nyamuheshera (umuhungu wa Semugeshi); yari akiri umututsi mu bandi, ariko ari we ingoma igomba mu bwiru. Amaze kubigabana, inkindi z'intore zaho ziramushimisha, ashimikira aho zakaniwe; Abafundu bamubwira ko zikanwa n'umuhazi witwa Bitanihira. Ubwo Nyamuheshera aramutumiza, amubaza ukuntu arema inkindi. Undi arabimusobanurira. Ubwo Nyamuheshera aramwishimira, amugira umutora w'imiguta y'i Bufundu yose. Arayobokwa, araturwa, aratengamara kubera inka yahongerwaga; dore ko uwaburaga impu z'imigoma myiza yo kuvamo inkindi n'imikane y'ibwami yatangaga inyana y'inshuke kugira ngo ataregwa. Bimaze iminsi Semugeshi aratanga: amaze gutanga (gupfa) umuhungu we Nyamuheshera yegurirwa ingoma; u Bufundu yatwaraga abwegurira Bitanihira, bitewe n'uko yari umutoni we, n'uko kandi nta mwami witegekeraga imisozi ndetse n'igihugu; yategekerwaga n'abatware be.

Bitanihira amaze kwegurirwa ibya Macigata kandi ari we wari umukanyi rwamwa wenyine muri ako karere, agira ingorane inkindi ziba iyanga mu mitwe y'intore; bituma umutware wese w'umutwe utabonye inkindi ajya kwibariza ibwami, anaregeramo Bitanihira. Nyamuheshera amaze kurambirwa ibirego bya burijo, arakarira Bitanihira; aramutumiza, amubaza igituma intore ze zitabona inkindi zose. Bitanihira; ati "Imitwe yabaye myinshi, ni cyo gituma inkindi zitabakwira. Nyamuheshera agiye kubyemera, abanzi ba Bitanihira barashikama baramusesereza; bati "Si impu zabuze ahubwo ni umurengwe wamuteye uburangare". Abarezi bamaze gusesekaza ibisebyo, Bitanihira anyagwa u Bufundu, bamutegeka kujya atora imigoma wenyine kandi akayikorera ubwe; akayihara, akayikana, agatura inkindi ibwami. Kuva ubwo akajya abikora atyo mu migure ya nyamugirubutangwa.

Rimwe rero ajya gutora imigoma aho yayibariwe (yayibwiwe), arayitora, arayikorera, aragenda; ageze mu ibanga rya Kinyamakara, aranyerera yikubita hasi aratemba; ahirimana n'iyo miguta yari yikoreye, baregera munsi ya Kinyamakara; ahitwa mu Rwamweru. Hari inka zahaturukiye zirisha; zumvise imigoma ibomborana zirikanga ziriruka imwe muri zo iratsikira yikubita hasi irahavunikira. Abonye ikumbagurika arirahira; ati "Ziracyapfa Bitanihira!" Ubwo yavugaga ko agiye kubona urundi ruhu rwo kujya guhara no gukana.

Nuko abashumba b'izo nka baje kugandura iyo yavunitse bumvise ayo magambo bayafatiraho biganira abandi uko byagenze. Inkuru iragenda igera ibwami yahindutse ibisetso by'urwenya; bituma Bitanihira akomorerwa u Bufundu. Kuva ubwo rubanda babona umuntu ukomanye n'amakwa cyangwa se ibintu biguye mu makuba asa n'ayoretse ibindi bakabikurizaho amarenga mu mvugo y'uwo muhazi, bati "Ziracyapfa bitanihira"!

Gukomana n'amakwa = Kugira ibyago.
Nkuba na Sebwugugu  Imigani[SEP]Nkuba yaraje ahiga na Sebwugugu. Sebwugugu ati, "yewe ndakurusha, nkurusha byinshi." Nkuba ati, "Reka ra! Ntabwo undusha byinshi, Ni jye utegeka, ntegeka ibiri muri iyi si byose. Iyo nahinze, uwo munsi isi iratekana."
Sebwugugu ati, "Ni jye ukurusha." Nkuba ati, "Reka ra! ntabwo undusha. Wandushe ute kandi ari jye ugusha imvura, mpinda abandi bose bagakangarana, wowe ukajya ahongaho ugaceceka?" 
Sebwugugu, "Jyewe mfukuza amariba meza, ngira byiza nkabitunganya abantu bakuhira, bagakira." Nkuba ati, "Irorerere ni jye ubirangije byose, ndatigita ibintu bigahaguruka byose, ubwatsi bukaboneka, ibintu bikagwira mu gihugu, n'ibyari byababutse bigakira."

Nkuba ati, "Tuzarebe." Sebwugugu ati, "Nanjye nzarebe." Nyuma izuba riracana. Baza guhura. Sebwugugu yagenderaga ku busa, Nkuba akagendera ku mvura. Abantu bari bagiye gushira kuko amazi yari yarakamye.
Inkuba iraritigisa nko muri Rwicanzige. Imvura irahungutse, ijuru riratumbye, imvura irahangutse. Inka zirakize, abantu barakize, barahinze kandi mbere bari barashize barabuze amahahiro.
Inkuba iti, "Sebwugugu ko ari jye ukurusha? Reba inyabutongo zameze, ibishyimbo barabibye bireze, imvura irahangutse. Ndakurusha. Henga nguhake umenye ko ari jye ugutwara. Wowe ujye ugendera ku busa, wibere aho uri igikuku hasi jye ndambura amahanga yose nkagera aho ibintu bigarukira, ngatunga abantu bose."

Sebwugugu ati, "Genda wiyendere ibintu byawe ndabiguhaye niba ari igihe kigeze." Yemera gutsindwa rero. Inkuba iti, "Jyewe ni jye utegeka igihugu cyose, jye ukwiza igihugu cyose, jye ukwira amahanga yose, ngakiza abantu bose aho bava bakagera.
Sebwugugu wowe utunze bike mu ishyamba, ni jye bigenderaho." Bari barahiganiye ku nka yabo Kanyemera. Inkuba iti, "Reba aho zirisha mu ishyamba, ziranywa amazi nizaniye, zirarisha ubwatsi nikomeye."

Nguko uko inkuba yatsinze.
Abashakamba  Icyivuco cy’iningwa[SEP]Ishengeranamusango ya Rwesa

Ndi umurasanyi rwose.

Munyinya baharamba wa ruhuta

Icumu narigemye mu gihumbi

Ryanze gushira agahinda

Nenda intosho nkomaho.

Ndi uwishe ubw’amabere wa Nyirimbirima

Ndi uwishe nkibyiruka wa rubyigabakinzi

Ndi uwishe nkiri muto wa rutindamirambo

Umuhimbyi : BISANGA bya Matabaro
Itorero  : Umuryango w’Abahebyi

Umutwe : NYARUGURU

Insanganwamuheto ya Matabaro,

Mu rukingo rwa Kabarore,

Nabaye ikiramiro cy’Abahebyi,

Mu ihenukja rurahenukana,

Mu izamuka rurazamukana,

Mu buzamuko bw’umusozi,

Mpatsinda umubisha uteye ubwoba,

Abashumba bamugezeho barashishwa!

Nishe Nyamududu wa Rusera,Umutware w’Amashashi.

Nishe impanga za Ntabuye,

Mukuru wabo aje ariyahura,
Indyoheshabirayi - Umuvugo 4  Imivugo[SEP]Urugendo rw'iyo Ngurube, kuva i Butare kugera i Nyanza: ibambira umuhanda, modoka zibura inzira.
 
Ingurube iryohera mu misango, 
Iya rwisumbura ku ntama, 
Nkunda impogazi y'imihore, 
Iya rusukirwa n'abo mu nzu. 
Isonera amenyo y'abayishiha
 
Ikarusha isake gushya mahwane 
Igira imihore rutagugumba, 
Igera no mu nda igahwekera: 
N'uwayiriye agaheza utubavu, 
Ntagugarirwe yabera.
 
Umunsi Padiri uwo ayitanga, 
Yaje u Bwanamukari ihaze, 
Ihaga amabondo iziba imihanda 
Mashuba zose zirahagarara,
N'abadereva baracemererwa;
 
Baravunura bajya i Buzungu 
Kubasiganuza inzira yindi, 
Kuko iyabo ifunze neza; 
Ingurube yuje no mu miserege, 
Bakaba batageza kuyikikira
 
Ngo iruhande babone umwanya. 
Arabibasubiza uwo mu rukiko 
Ati: "Reka mwihimana se na mwe! 
Nta mihanda ibiri naharuje! 
Mpimbe uwundi se mu kirere
 
Ari ukugirango mbone aho ndara? 
Nk'icyo kintu se nkigire nte? 
Nta bwo muzi ibirori byacu? 
Cyatumirijwe kubyizihiza 
Na njye nzagenda ejobundi
 
Negutangwa aho bagiketa. 
Nimugikurikire mwitonze 
Mwige intambwe nk'iz'abantu 
Aho kizishinguye muhaze, 
Kugeza aho kiribuze kurara
 
Ubwo kiraseduka mu muhanda 
Muhutere mujye iyo mwenda! 
Na mwe mwigira ako gahinda 
Kirabagora iby'uyu munsi
Nta we uzongera kugitunga:
 
Icyo ni icyaduka kidahoraho!" 
Ingurube igomagira umuhanda, 
Iwuca ibitengu henshi cyane, 
Ari n'ikizuru ari n'ibibari: 
Intambwe zayo ziranihurana,
 
Isi kiziteye iratengerana, 
I Nyanza bumvise imirindi, 
Induru nyinshi zirasahaha! 
Icyo bikanze kikaba imvaho, 
Icyo baketse ari ibihuha:
 
Bo bikanze igishitsi cy'isi, 
Naho iyo ngurube ari yo ibiteye. 
Byanze guhita bararikenga: 
Babanga amatwi barahuririza, 
Babazanya indi mpamvu ibiteye.
 
Intumwa zikwira aharengereye 
Barayirabukwa iri mu muhanda. 
Bajya guhumuriza amashuri, 
Ngo: "Nimukomeze kwiga inyuguti, 
Mwegukuka umutima bundi,
 
Kuko impamvu itumye bicika, 
Ari imashini yo mu Burayi 
Igeze i Buhimba iva ku Ngunda." 
Ukwo cyegera barashishora, 
Ya mashini ibamo igisimba.
 
Bamwe ngo: "Ni inzovu twabwiwe!" 
Abandi ngo: "Reka mwitubeshya! 
Inzovu zisanzwe ukwo tuzibwirwa 
N'ubwo nyine tutazibonye 
Nk'enye zaguranywa iriya!"

Babona umuntu uturutse urw'iyo 
Bamushiganuje arababwira, 
Ati: "Ni ingurube nk'izi muzi! 
Ihanitse urwego ijya mu ibondo
Izibye umuhanda murabiruzi.
 
Ababona nabi iri bubagereho! 
Ibyo biyikurikiye by'ibiyumbu, 
Si ibibwana mutabikeka! 
Ni amamodoka yabuze akayira: 
Zayigaragariye bugisesa;
 
Ubu zirahindisha amahoni 
Nyamara y'ubusa, nta cyo yumva! 
Na njye kuyicaho ubu mureba 
Ni uko ninyuriye iruhande,
Nca mu bisambu no mu ntusi,
 
Ndagota neza ngaruka hino, 
Nza mu muhanda ndikomereza.
Abayirebye bacyitonze 
Bahoze bagarura ab'impunzi
Ngo: "Nimugarukire aho muhinge
 
Si igisimba ga ba nyabusa! 
Ni ya yindi yo ku rurembo 
Abanyagikari bahezereza 
Bayitekanye n'utunono,
Ngo ari yo "Indyohesha-birayi."
Indyoheshabirayi - Umuvugo 5  Imivugo[SEP]Rwikubira ikubije umurama
Urwa gituza,
Ni igituna cy'ifigi:
Ntikangwa n'inzu y'insoko
Igira amenyo y'urugaga,

Mu rugamba rw'iz'intaza.
Zikabana n'injorojoro,
Zajaganyiriza mu musego
Zikabuza abantu gusinzira.
Zitura ku mbariro

Ukagira ngo ni imirindi y'imbogo!
Izo mbeba zihuje imikaka,
Aho no gukubagana zirabizi!
Zibasiye mwene Ruhaya
Zimubuza guhumeka:

Agiye guhindukira,
Zimugira umugambi
Wo kumugaragaza ho inguma.
Zirimo iy'inyurizi,
Ihinda iva mu gisenge;

Amenyo irayakubira
Imutebeza imikaka
Mu kirenge cy'ibumoso
Imaze kugitangaza
Yihuta ivuga ibigwi,

Iti, "uw'inkuba ya Rufigi
Muraze mumurore
Ntagitera umugeri!
Ubwo musanga adaciye
Sintahe mu muheno!"

Zigwiza isahaha
Zigumya kujwigira.
Zikabamo iy'injorojoro
Ihinda iva mu gishanga,
Ntiyarushya ijajaba

Yazirushaga kwisha imikaka
Ihangiye mu birenge,
Amano iyatera ibibaru
Umenya ngo arwaye urubara!
Igaruka yirahira

Iti, "uw'inkuba izira amabano
Muraze mumurore
Ubwo musanga adaciye
Simparagate ibyahi!"
Abicaye mu kirambi

Bumva imbeba z'ifigi
Urwo rugo zirwigabije
Na we Rwakabwa asohotse
Ubwoba bumusaragiza,
Asanga inkike y'epfo;

Ahura n'iy'urutaza
Imutanga ku mugende
Imuciramo ay'imigera.
Yose agasa n'ingembe!
Ntiyarushya agomborwa,

Iyamugeza mu mirundi
Abura imirindi yo guhunga,
Ihuta kumwesa ku mpama
Iti, "uwa rutavutsa imikaka
Imbeba zikaragata umwite,

Uwanjye muze mumurore
Aho atermbye igicuri
Munsi y'igicaniro!
Ubwo musanga adaciye
Singere mu ikaniro!

Abasigaye mu cyezi
Barimo shebuja w'ubwoba
Ashinguye guhunga
Ahura n'iy'itorero
Izirusha zose amatama manini,

Ikagira imikaka idakuka;
Iyimukoza mu birenge,
Agiye gukandagira
Asyonyorwa n'imisenyi,
Yesa inkokora hasi

Igaruka yirahira
Iti, "uwa Rutarasirwa mu ntazi
Intore z'imbeba zakoranye
Dore aha atembye igicuri!
Ubwo musanga adaciye

Integano sinyibuze,
Sinzarye amacwende!"
Zisizanira mu muryango
Zumva usigaye mu nzu,
Ko akomeza guhumeka:

Imbeba zirakorakorana
Izindi zikwirwa iyo nzu!
Nyirazo ihanika kujwigira
Ihagaze hejuru y'urusika
Uwo zisanze mu kirago,

Ati, "iryavuzwe riratashye!"
Haduka iy'amanga make,
Ikarusha izo mbeba amaboko
N'amarere ikayagira,
Yigize ikibumbe,

Ikazirusha n'icyaha
Cyo konona amasimbo!
Ihinda ituruka mu isapfu,
Ibanza gusenya iyo nzu,
Ihingutse ku mugamba

Isandaza ibisabo,
Iheranga n'ibicuma
Ibiceka ku ruhimbi,
Igikuba kiracika,
Akangurwa n'ubwoba!

Intoki zihura n'amenyo
Y'iyo figi y'imbeba
Iziremera intambara:
Ihangira mu bikonjo,
Ikuramo inzara zose

Imuharisha intwaro.
Ibonye ko ihimbawe
Igaruka yirahira
Iti, "uw'urutaza rutimirwa,
Rutabuzwa ku mirara,

Uwanjye muze mumurore,
Ubwo musanga adaciye
Singere ku bucabari!"
Zibonye umutezi,
Ahingukanye igifuma,

Zigiciramo urutezo
Na we zimubuza gutaha!
Zatanyije injangwe
Ntizikigera no mu bihuru;
Zateye urusakwe,

N'imirizo yakunze
Ziba inkaragatabyahi!
Rubanguka ijya mu kigega
Ruvuzo ruvunga umurama,
Rutanena umutindi,

Rudacira ubucabari
Rudahararukwa ikaniro,
Ruti rwasa amacwende.
Rudacikirwa n'umushushwe,
Rwa Nkumbuyamashaza

Ni imbeba y'umurizo w'imbazo
Isokoza ubwanwa bw'ishaka
N'ubwinyo butukura.
Izina yatorewe n'umwisi
Yitwa inkuba yesa ku muheno!
Umuryango  UMWANDIKO KU BURINGANIRE N’UBWUZUZANYE[SEP]Mugabe wagabanye n'Imana
Uri umugabo utagoheka
Uhetse u Rwanda rwose
Uri umubyeyi w'abanyarwanda
Nkuragije imbaga yarwo yose

Aba bana uko babanye
Ntibyanyuzeho na gatoya

Aba bana baranyobeye
Baratongana bigacika
Birirwa bacumitana amacumu
Nk'abatonse rimwe
Bapfa agasate k'umutsima.
Jya ubatsibura ntukabatsembe

Aba bana baranyobeye
Umwe aranyonyomba agatikura undi
Agataha avuga amacumu
Nk'utsinze Nsibura
Kandi yikoze mu nda

Aba bana baranyobeye
Birirwa bavumana
Bavugutirana amarozi
Bakubitanisha inkuba
Bavugana inkuru mbi
Bategana imishibuka
Barebana ay'ingwe
Batungana agatoki
Bahekenyerana amenyo
Batukana ibya Nkotsi na Bikara
Bahekenyeshanya umusaraba

Aba bana baranyobeye
Nirirwa mbahana barananiye
Ni uguhana uwahanutse
Ni uguhomera iyonkeje
Ni ugukamira mu kiva
Ni uguta inyuma ya Huye
Ni ukugosorera mu rucaca

Ntibagira ubuntu
Barangwa n'ubwiko
Ufashe imbehe aba ikihebe
Ngo atihenda bakamuhebya
Iyi si inda ni indogano
Uwabaroze ntiyakarabye.
Rwanyiranyanja  Imivugo[SEP]Urugendo rw'iyo Ngurube, kuva i Butare kugera i Nyanza: ibambira umuhanda, modoka zibura inzira.
 
Ingurube iryohera mu misango, 
Iya rwisumbura ku ntama, 
Nkunda impogazi y'imihore, 
Iya rusukirwa n'abo mu nzu. 
Isonera amenyo y'abayishiha
 
Ikarusha isake gushya mahwane 
Igira imihore rutagugumba, 
Igera no mu nda igahwekera: 
N'uwayiriye agaheza utubavu, 
Ntagugarirwe yabera.
 
Umunsi Padiri uwo ayitanga, 
Yaje u Bwanamukari ihaze, 
Ihaga amabondo iziba imihanda 
Mashuba zose zirahagarara,
N'abadereva baracemererwa;
 
Baravunura bajya i Buzungu 
Kubasiganuza inzira yindi, 
Kuko iyabo ifunze neza; 
Ingurube yuje no mu miserege, 
Bakaba batageza kuyikikira
 
Ngo iruhande babone umwanya. 
Arabibasubiza uwo mu rukiko 
Ati: "Reka mwihimana se na mwe! 
Nta mihanda ibiri naharuje! 
Mpimbe uwundi se mu kirere
 
Ari ukugirango mbone aho ndara? 
Nk'icyo kintu se nkigire nte? 
Nta bwo muzi ibirori byacu? 
Cyatumirijwe kubyizihiza 
Na njye nzagenda ejobundi
 
Negutangwa aho bagiketa. 
Nimugikurikire mwitonze 
Mwige intambwe nk'iz'abantu 
Aho kizishinguye muhaze, 
Kugeza aho kiribuze kurara
 
Ubwo kiraseduka mu muhanda 
Muhutere mujye iyo mwenda! 
Na mwe mwigira ako gahinda 
Kirabagora iby'uyu munsi
Nta we uzongera kugitunga:
 
Icyo ni icyaduka kidahoraho!" 
Ingurube igomagira umuhanda, 
Iwuca ibitengu henshi cyane, 
Ari n'ikizuru ari n'ibibari: 
Intambwe zayo ziranihurana,
 
Isi kiziteye iratengerana, 
I Nyanza bumvise imirindi, 
Induru nyinshi zirasahaha! 
Icyo bikanze kikaba imvaho, 
Icyo baketse ari ibihuha:
 
Bo bikanze igishitsi cy'isi, 
Naho iyo ngurube ari yo ibiteye. 
Byanze guhita bararikenga: 
Babanga amatwi barahuririza, 
Babazanya indi mpamvu ibiteye.
 
Intumwa zikwira aharengereye 
Barayirabukwa iri mu muhanda. 
Bajya guhumuriza amashuri, 
Ngo: "Nimukomeze kwiga inyuguti, 
Mwegukuka umutima bundi,
 
Kuko impamvu itumye bicika, 
Ari imashini yo mu Burayi 
Igeze i Buhimba iva ku Ngunda." 
Ukwo cyegera barashishora, 
Ya mashini ibamo igisimba.
 
Bamwe ngo: "Ni inzovu twabwiwe!" 
Abandi ngo: "Reka mwitubeshya! 
Inzovu zisanzwe ukwo tuzibwirwa 
N'ubwo nyine tutazibonye 
Nk'enye zaguranywa iriya!"

Babona umuntu uturutse urw'iyo 
Bamushiganuje arababwira, 
Ati: "Ni ingurube nk'izi muzi! 
Ihanitse urwego ijya mu ibondo
Izibye umuhanda murabiruzi.
 
Ababona nabi iri bubagereho! 
Ibyo biyikurikiye by'ibiyumbu, 
Si ibibwana mutabikeka! 
Ni amamodoka yabuze akayira: 
Zayigaragariye bugisesa;
 
Ubu zirahindisha amahoni 
Nyamara y'ubusa, nta cyo yumva! 
Na njye kuyicaho ubu mureba 
Ni uko ninyuriye iruhande,
Nca mu bisambu no mu ntusi,
 
Ndagota neza ngaruka hino, 
Nza mu muhanda ndikomereza.
Abayirebye bacyitonze 
Bahoze bagarura ab'impunzi
Ngo: "Nimugarukire aho muhinge
 
Si igisimba ga ba nyabusa! 
Ni ya yindi yo ku rurembo 
Abanyagikari bahezereza 
Bayitekanye n'utunono,
Ngo ari yo "Indyohesha-birayi."
Yarezwe bajeyi Insigamigani Bawuca babonye umwana cyangwa ndetse n'umukuru wipfayonza gitesi[SEP]Igice cya 1

Ndi Nkubito idatinya,
Ndi Nyambo sinkenga,
Mucyo wa Rutinywa,
Ndi umuhungu ntibyijanwa.

Nkubitiye umuntu mu gikombe,
Ndamuzamura mukubitira mu gahinga,
Ngo ejo batagira ngo ni inkangu yamumfashije.

Ndi Nyamugendamubimbere,
Singenda mu b'inyuma,
Ni jye Nyambo yogeye.

Ndi agaca mu ziko ntigashye,
Ndi inkuba y'amaganga.

Ndi Gatobotobo ka Ndabateze,
Natega neza ndagatabaruka.

Nagiye ku rusenge
Ibitugu ndabitigisa
Imyambi ndayisukiranya,
Abo twari kumwe ndabacyaha
Nitwa Cyaradamaraye.

Nahagaze mu mpinga ndasa umwambi
Umukobwa arambona, ati:
Uno muhungu yarasa neza arakandongora.

Ndi akana k'amanyama ka Runyanyaga
Nanyanyagije imyambi mu rugo rwa Muvunyi
Ndi umuvunankokora wa Nkomati
Nice ngeze ku rugamba, nkarutera
Jye nyamibwa y'umutwe.

Ndi akavuzavuza, kavuza amacumu kakayavundereza,
Ndi umuhungu w'ishema.

Ndi inkubito idatinya
Ndi Nyambo sinkenga
Mucyo wa Rutinywa
Ndi umuhungu ntibyijanwa.

Ndi inkubito isanganwa igitero
Rwagitinywa ndi Imanzi,
Ndi umuhungu wemeye imihigo.

Ndi nyamugenda mu b'imbere
Singenda mu b'inyuma
Ni jye Nyambo yogeye.

Ndi Nyamuturukira intambara ku mutwe
Ngira ngo nyitere amacumu
Rwa Ntabashwa ndi umusore w'imbungiramihigo.

Ndi umuhungu ndi umuziraguhunga,
Ndi inyamibwa idacibwa umutsi
Si ndi agatinya kuvuga ibigwi byanjye.

Ndi uwo baririmba ijabiro rigacya
Rukerantambara ndi Rusengo basanga kwa Kagenza.

Nkandagiye mu gikararanka
Agakambwe karikanga,
Nti: "Humura nyagakambwe
Ndi Mirindi y'abasore
Nyamuca mu gitaramo igitondo gitangaje
I Nyanza kwa Rudahigwa".

Rukamatamuheto rwa Mwiyahuzi
Nta rugamba adatwaraho ubugabo
Rukukumbashingwe rwa Mushimwa
Yakoze mu cyibo akuba icyinyo
Yari yarahiye Cyirima ko nta cyo yariye.

Umuheto wanjye ni igitare
Wumva igitero ukavuga ibigwi
Ingabo yanjye ni isuri
Isengatabaro ikingira iz'inkenzi
Bananiye Rukanikamugabo
Ndi uwaraye mu mihigo
Ndi Cyaradamaraye.


Igice cya 2

Ndi agasiga kisize umutuku,
Nkitwa ikirashi cy'abahungu,
Nkitwa icya Rusengo.

Ndi bitugu ndi bigaragara ku iteme, ndi nyamurasa aho ngamije.

Ndi Bisogota ndi Bisogotanyi,
Nivugiye ku rusenge umwana yivugira mu nda ya nyina
Nta handi lyabonetse.

Ndi ingangare y'isata yasa abakinzi,
Milindi y'abasore, rubanzilizangabo.

Ndi inkubito isanganira igitero,
Mu gitaramo cy'abandi bahungu, ndi icyago.

Ndi inkubito isanganwa igitero,
Rwagitinywa ndi imanzi,
Ndi umuhungu wemeye imihigo.

Ndi inkubito y'abato
Nkubita ingamba zikerekerana.

Ndi rwanga kubanzilizwa
Mfite amacumu mu milindi y'abato,
Nkubita ingamba zikerekerana.

Ndi umulinda abikwiye,
Nishe abantu babili imyambi itaratura impumu.

Ndi uwo balirimba ijabiro rigacya,
Rukerantambara ndi Rusengo basanga kwa Kagenza.

Ni jye Gisuma cya Rusekabahunga,
Nyabarongo ba Rugina, ati: Urumva Nyirangabo ngo ndagira?
Ati: Ndumva jye Gisuma cya Rusekabahunga,
Nyabarongo ba Rugina.

Nishe ibihembe nica n'ibikungu,
nanirwa n'intwali zifite amacumu abili.

Nkandagiye agasaza agakambwe kaliranga,
Kati: kano kana ni agakenya
Nti: aha data si ndi agakenya, ndi agakinduzi ka Kigeli,
Ujye utarama ijabiro.


Igice cya 3

Nkubise umunyagisaka amasaka arasimbuka,
Yiruka ajya kuyatora,
Nanjye niruka njya kumushahura.

Nkubitiye umugabo mu kazibaziba,
Akazizi karamurenga, biruka bajya ku mushaka,
Nanjye niruka njya kumushahura.

Rukamatamuheto rwa mwiyahuzi,
Nta rugamba adatwaraho ubugabo,
Rukukumbashingwe rwa Mushimwa,
Yakoze mu cyibo akuka icyinyo
Yali yarahiye Cyilima ko nta cyo yaliye.

Umuheto wanjye ni igitare wumva igitero ukavuga ibigwi,
Ingabo yanjye ni isuli, isengatabaro ikingira iz'inkenzi,
bananiye Rukanikamugabo;
Ndi uwaraye mu mihigo, ndi Cyaradamaraye.
BAKAME IRUSHA INGUFU INZOVU N'IMBOGO  irushanwa rya bakame n'inzovu mw'ishyamba[SEP]Muri uru rwanda rw'iyo bigwa
Nahagwije ibigwi sinaba ikigwari
Mpabura ingo zifite urugwari
Bwakwira urukumbuzi rukagira ubwira
Dore ko nagize ubworo ku bwoko
Ngatandukana nabo twabanye
Ngatakaza abo natakaga
Amatage akaba amatindi
Akanga akantera agahinda.

Isi y'iwacu nayisize ku gasusuruko
Nza gusuhuza ndasuhutse
Nsohoye ndasuhererwa sinasura
Isahinda yongeye guhinda
Ijuru rihindutse amahindu
Ndahindukira ndeba ivure
Nsinzira nk'uwasinze
Nkangukira hejuru nikanze.

Ikintera ubwoba ngata ubwenge
Ni ugukabya inzozi inzuzi zikera
Inkera y'icyaha igashyira kera
Icyizere kigahera mu kirere
Ikirago kikangira ikiragi
Narambirwa kurambarara
Sintere intambwe mu kirambi
Ngo nambare nambuke.

Naje ino nsezerewe
Ariko nza ntasezeye
Nsezeranya abo nsingiza
Ababyeyi n'ababyara
Kudateba mu gutabaruka
Nkagamburuka nkabanguka
Ngashajisha abasaza
Ngaheka abahererezi.

Uwanyonkeje akanyoza
Yiheje ntamuherekeje
Ataha mufitiye urutashyo
Kabandahe aramukurikira
Azimira agifite ubuzima
Bimbera ibanga biyobera abahanga
Imfubyi zibura imfuruka
Amahanga ambera iw'abandi

Mwana ugana ijuru ry'iwacu ni wowe mbwira
Singutuma reka ngutume
Ubwo utashye reka nguhe urutashyo
Ni uramukirayo ubandamukirize
Uti amahoro ndabahobeye
Mubyare mubyukurutse
Musugire musagambe
Isano isasakare isakare.

Mwari usa n'Imana y'i Rwanda
Urwanira kurwanya urwango
Ndababaye urambarize
Umuhutu umuhisi n'umuhinzi
Aho abo nkumbuye baburiye
Ushakire hasi kubura hejuru
Haba iburasira-zuba haba aho rirengera
Ntuzagire umurenge urengana.

Hari abo twatobanye utwondo kw'itetero
Nabatekereza umutima ugatitira
Hari Karama, Nyiringango na Mubirigi
Na Mukandamage mushiki wabo
Nyina ubaheka akaba mama wacu
Se ubabyara ni Bisetsimandwa
Bakaba abenegitori cyangwa abatsobe
Bari batuye hafi ya Nyumba ya Nyakibanda.

Hari abandangiye ko bafashe ibibando
Bagahengera ibibunda bakanyura mu bigunda
Bagashinga imiganda mu Bugande
Mbere ko imbunda zongera kubagira impunzi
Mbafitiye impuhwe n'impungenge
None Impuruza nyikubise umurishyo
Ngo abatabazi bashobora kuba babazi
Mbahe impunda babamenyeye impinga.

Duherukana batuvugiriza ubuhuha
Turagirana inyana dukina n'inyange
Twuzura twizihiwe
Tutazi amatage yadutatanije
Wigiye imbere uteye intambwe
Uzaba uruzi Nyabasesera
Userukire i Bunge hafi y'urwo ruzi
Abungeri bazakurangire aho ingeri zagiye.

Ni ho nacukiye bitaracika
Hari Kabaganwa mubyara wanjye
Na nyogokuru Nyiraruhimbi
Agahimbazwa na ba marume sinzi niba ari bo bamushyize mw'irimbi
Rinigumugabo mwene Sebarinda
Na murumuna we Rwamu
Rwalinda wirahiraga Rwogera
Nta makuru y'abo Benebwimba?

Numviseko haje icyorezo
Kikabajyanira icyarimwe
Ntuzasige utansiganurije
Niba bose barashiriye kw'icumu
Nuva aho mu Bashumba-Nyakare
Ukarenga Agatobwe n'Akavuguto
Ukagera ku Mubuga ho mu Buyenzi
Uratumeho Mutumwambazi.

Usuhuze uwo mugore wa Gakwaya
Ni we mukwe wamukwoye
Abana be simbazi
N'abo nasize yarabyaye
Iyo nshatse kwibuka amazina yabo
Ndanga nkagira amazinda
N'inzira igerayo sinyizi
Mpaheruka nkiri muto cyane.

Uwo mubyeyi ukwiye imbyeyi
Umuhererezi w'umbyara
Warangwaga n'ubwuzu n'ubwiza
Amateka ye uwayantekerereza
Namutekerera agatabi nkamuterekera
Sinzi niba yarahunze cyangwa yarabunze
Cyangwa agihumeka afite ihumure.

Mu Nyantango muri Kibuye iriya
Hahoze benewacu cumi n'abandi
Barimo uwitwa Mugabushaka
Nabo ubu nshaka kumenya ibyabo
Baba barashyamiranye n'iryo shyano
Bakagira ibyago bagashyirwaho ibyaha
Bakitera ibishwange bagakwirwa imishwaro
Bagacirirwa ishyanga inyuma y'ishyamba?

Hakurya y'i Rubona rwa Ngunda
I Gatovu hakiniraga imitavu
Hari hatuye Muvara na mukuru we
Tugira icyo dupfana ntacyo twapfuye
Abo bakamwe bakwiye ikamba
Babona uri imbere y'irembo bakamutumira ikambere
Bari basanganywe ingeso nziza
Inzira ijya iwabo igahora igendwa.

Ninkomeza kuvuga ndavugishwa
Reka nekukuvuna nyavunagure
N'abatariho batayabangiye ingata
Simbibuka indoro indeshyo n'ingendo
Ndababaririza nkababara
Urukundo rukanga rugakina mu nda
Ijuru rikikuba ijana
Amajeri agakangura ijoro.

Urambabarire umbangukire
Ungerere aho ntigerera
Ntuzikange ngo urangare
Urirangurure rirangire
Rigere mu nkiki z'inkiko
Ibikombe bisamire
Nyiramubande yongere
Bakurangire iby'abo banyaburanga.
Umukobwa abuza nyinza kwica umukobwa wa mukeba we  Imigani[SEP]Kera habayeho umugabo ashaka umugore, bukeye babyarana umwana wumukobwa bamwita Mupfasoni. Hanyuma nyina arapfa. Umwana abana na se iminsi mike, bukeye se ashaka undi mugore. Nawe babyarana undi mwana w'umukobwa, bamwita Mugirente. Mupfasoni yari mwiza cyane, akagira umutima, akamenya kuboha no gutegura. Nyina wa Mugirente atangira kumwanga. Agasiga umukobwa we amavuta, undi akamufata nabi. Yarangiza akabajyana mu mayirabiri, akabaza abahisi n'abagenzi ati, "umukobwa mwiza muri aba ni uwuhe?" Bakamusubiza berekana Mupfasoni. Umugore agataha ababaye, bwacya agasubirayo, bikaba kwa kundi. Bukeye, umugore aragenda aboha igiseke kinini. Akajya abwira abana ngo nibakigeremo. Ngo arebe niba kizashobora kugemurira umugabo we umunsi yagiye i Bwami. Abana bakakijyamo batazi icyo bihamura. Byaratinze, umugabo we ajya gufata igihe i Bwami. Umugore abona umwanya wo kurangiza umugambi we. Bukeye ahamagara ba bana bombi arabababwira ati, "nimuze mbatume kandi utanga undi kugaruka ndamuhemba." Mupfasoni amutuma hafi, Mugirente amutuma kure. Mupfasoni ntiyahagarara, asohoza ubutumwa aragaruka.

Nuko mukase aramubwira ati, "mbere yo kuguhemba, banza wigere mu giseke ndebe ko cyuzuye, mbone kugisoza." Umwana akijyamo. Amaze kukigeramo, mukase aragipfundikira, aragikanira. Agurira abatwa, bajya kukimanika, mu giti, mu ishyamba rya Muroro na Mpongo.
Mupfasoni bamujyanye, agenda aririmba ati, "ubonye amaso ya Mupfasoni data aguraniwe ay'umwana w'umusumbakazi. Ubonye ibirenge bya Mupfasoni data aguraniwe iby'umwana w'umusumbakazi. Ubonye intoki za Mupfasoni data aguraniwe iz'umwana w'umusumbakazi. Ubonye amenyo ya Mupfasoni data aguraniwe ay'umwana w' umusumbakaz!". Umwana agenda aririmba atyo bagera ku ishyamba. Bahageze, cya giseke bakimanika mu giti cy'inganzamarumbo. Hanyuma barataha bajya kuvuga ko bashohoje ubutumwa bafata n'ibihembo. Mugirente nawe arashyira aragaruka. Ageze imuhira abura mwene se. Nyina aramugaburira, undi yanga kurya. Naho ubwo yari yumvise Mupfasoni aririmba, ariko ntamenye ibyo ari byo. Aho amuburiye ashyira nzira. Akurikira inzira abatwa baciyemo. Agenda aririmba ati, "ye Nyirasoni mwana wa data, urihe, garuka utahe". Mupfasoni ati, "erega si jye wabigize, byagize nyoko na nyoko wanyu banshyize mu gashyamba ka Muroro na Mpongo." Mugirente agera aho bamanitse igiseke. Amaze kuhabona, arataha. Ageze mu rugo yanga kurya, yanga no kunywa.

Bukeye se acyura igihe. Mugirente amutekerereza uko nyina yagize Mupfasoni. Umwana ajya imbere ise ajya kumwereka aho abatwa bamanitse Mupfasoni, mu gashyamba ka Muroro na Mpongo. Se yurira igiti, amukuramo. Ubwo umugore ntiyamenya ibyabaye. Se aramuzana. Bageze imuhira, Mugirente abwira nyina ati, "ndashaka kujya nibera mu ndaro yo mu gikari, kandi jyenyine."
Ati, "kandi bandaguriye ngo ntukayigeremwo, ngo nuyinjiramwo bizangwa nabi." Nyina aremera, aramureka yibera muri iyo nzu yo mu gikari. Nuko nyina, yirinda kuyikandagiramwo. Mugirente azana mwene se Mupfasoni bayibanamo. Ibyo kurya bahaye Mugirente, bakabisangira. Akamuzanira amazi yo kwiyuhagira. Akamuha amavuta yo kwisiga. Nuko Mupfasoni arakira, arasubirana.
Amaherezo, se yengesha inzoga. Atumiza bene wabo w'umugore, atumiza n'abavandimwe be. Baraza, abatereka inzoga. Bamaze kunywa, ahamagaza abana bombi, baraza. Umugore we abakubise amaso, abura aho arigitira. Nuko umugabo abatekerereza uko yagiye guhakwa ibwami, n'uko umugore yahemukiye abana be. Ndetse umwe akamwicisha, agakizwa n'Imana. Abari aho bose bamaze kumva ubuhemu bw'uwo mugore, baramutanga, baramwica.
Ibyivugo by'Abana  Ibyivugo[SEP]Igice cya 1

Ndi Nkubito idatinya,
Ndi Nyambo sinkenga,
Mucyo wa Rutinywa,
Ndi umuhungu ntibyijanwa.

Nkubitiye umuntu mu gikombe,
Ndamuzamura mukubitira mu gahinga,
Ngo ejo batagira ngo ni inkangu yamumfashije.

Ndi Nyamugendamubimbere,
Singenda mu b'inyuma,
Ni jye Nyambo yogeye.

Ndi agaca mu ziko ntigashye,
Ndi inkuba y'amaganga.

Ndi Gatobotobo ka Ndabateze,
Natega neza ndagatabaruka.

Nagiye ku rusenge
Ibitugu ndabitigisa
Imyambi ndayisukiranya,
Abo twari kumwe ndabacyaha
Nitwa Cyaradamaraye.

Nahagaze mu mpinga ndasa umwambi
Umukobwa arambona, ati:
Uno muhungu yarasa neza arakandongora.

Ndi akana k'amanyama ka Runyanyaga
Nanyanyagije imyambi mu rugo rwa Muvunyi
Ndi umuvunankokora wa Nkomati
Nice ngeze ku rugamba, nkarutera
Jye nyamibwa y'umutwe.

Ndi akavuzavuza, kavuza amacumu kakayavundereza,
Ndi umuhungu w'ishema.

Ndi inkubito idatinya
Ndi Nyambo sinkenga
Mucyo wa Rutinywa
Ndi umuhungu ntibyijanwa.

Ndi inkubito isanganwa igitero
Rwagitinywa ndi Imanzi,
Ndi umuhungu wemeye imihigo.

Ndi nyamugenda mu b'imbere
Singenda mu b'inyuma
Ni jye Nyambo yogeye.

Ndi Nyamuturukira intambara ku mutwe
Ngira ngo nyitere amacumu
Rwa Ntabashwa ndi umusore w'imbungiramihigo.

Ndi umuhungu ndi umuziraguhunga,
Ndi inyamibwa idacibwa umutsi
Si ndi agatinya kuvuga ibigwi byanjye.

Ndi uwo baririmba ijabiro rigacya
Rukerantambara ndi Rusengo basanga kwa Kagenza.

Nkandagiye mu gikararanka
Agakambwe karikanga,
Nti: "Humura nyagakambwe
Ndi Mirindi y'abasore
Nyamuca mu gitaramo igitondo gitangaje
I Nyanza kwa Rudahigwa".

Rukamatamuheto rwa Mwiyahuzi
Nta rugamba adatwaraho ubugabo
Rukukumbashingwe rwa Mushimwa
Yakoze mu cyibo akuba icyinyo
Yari yarahiye Cyirima ko nta cyo yariye.

Umuheto wanjye ni igitare
Wumva igitero ukavuga ibigwi
Ingabo yanjye ni isuri
Isengatabaro ikingira iz'inkenzi
Bananiye Rukanikamugabo
Ndi uwaraye mu mihigo
Ndi Cyaradamaraye.


Igice cya 2

Ndi agasiga kisize umutuku,
Nkitwa ikirashi cy'abahungu,
Nkitwa icya Rusengo.

Ndi bitugu ndi bigaragara ku iteme, ndi nyamurasa aho ngamije.

Ndi Bisogota ndi Bisogotanyi,
Nivugiye ku rusenge umwana yivugira mu nda ya nyina
Nta handi lyabonetse.

Ndi ingangare y'isata yasa abakinzi,
Milindi y'abasore, rubanzilizangabo.

Ndi inkubito isanganira igitero,
Mu gitaramo cy'abandi bahungu, ndi icyago.

Ndi inkubito isanganwa igitero,
Rwagitinywa ndi imanzi,
Ndi umuhungu wemeye imihigo.

Ndi inkubito y'abato
Nkubita ingamba zikerekerana.

Ndi rwanga kubanzilizwa
Mfite amacumu mu milindi y'abato,
Nkubita ingamba zikerekerana.

Ndi umulinda abikwiye,
Nishe abantu babili imyambi itaratura impumu.

Ndi uwo balirimba ijabiro rigacya,
Rukerantambara ndi Rusengo basanga kwa Kagenza.

Ni jye Gisuma cya Rusekabahunga,
Nyabarongo ba Rugina, ati: Urumva Nyirangabo ngo ndagira?
Ati: Ndumva jye Gisuma cya Rusekabahunga,
Nyabarongo ba Rugina.

Nishe ibihembe nica n'ibikungu,
nanirwa n'intwali zifite amacumu abili.

Nkandagiye agasaza agakambwe kaliranga,
Kati: kano kana ni agakenya
Nti: aha data si ndi agakenya, ndi agakinduzi ka Kigeli,
Ujye utarama ijabiro.


Igice cya 3

Nkubise umunyagisaka amasaka arasimbuka,
Yiruka ajya kuyatora,
Nanjye niruka njya kumushahura.

Nkubitiye umugabo mu kazibaziba,
Akazizi karamurenga, biruka bajya ku mushaka,
Nanjye niruka njya kumushahura.

Rukamatamuheto rwa mwiyahuzi,
Nta rugamba adatwaraho ubugabo,
Rukukumbashingwe rwa Mushimwa,
Yakoze mu cyibo akuka icyinyo
Yali yarahiye Cyilima ko nta cyo yaliye.

Umuheto wanjye ni igitare wumva igitero ukavuga ibigwi,
Ingabo yanjye ni isuli, isengatabaro ikingira iz'inkenzi,
bananiye Rukanikamugabo;
Ndi uwaraye mu mihigo, ndi Cyaradamaraye.
Ikirura n' umwana w Intama insigamugani kwirinda gukina umwanzi[SEP]Umwama w'intama warashotse, ako kanya haza ikirura cyaburaniwe, cyuka ako gatama inabi.
Ikirura: «Urabona ngo urantobera amazi? Ubwo bugabo wihaye urabuzira.» 

Umwana w'intama: «Nyagasani, ntundenganye, dore aho nibereye hepfo hano. Ushatse kunywa wanywa ayo haruguru aho.Sinazanywe no gutoba amazi kandi singuteye icyugazi na gato».

Ikirura: «Wayatobye .. Ziba! N'undi mwaka warantutse!»

Umwana w'intama: Nkagutuka nte ntaravuka, ko n'ubu unduzi ndi ku ibere».

Ikirura : «Niba atari wowe, ni mukuru wawe!»

Umwana w'intama: «Mukuru wanjye ntawe ngira!»

Ikirura : «Nuko rere ni umwe muri bene wanyu, dore ko mwese munzira. Oya ye!» kereka nihoreye!

Ikirura kigira ka gatama kiragashikuza, kikajyana mu ishyamba kukinopfora.

«Ugushungura ntakuburamo inkumbi.»

Si Njye wahera hahera umugani
Umuyaga n'izuba  Imigani, Abana[SEP]Inyama iti:
Have Nyirambohera urimba uri imboga!

Igishyimbo kiti:
Ni wowe mboga mbi
Wowe mburane
Wowe mboneka rimwe!
Jye iyo ntaraboneka
Nkinga ingabo y'ikibabi
Bakandya umushogoro!
Naba kandi nabonetse
Nkagurirwa intebo
Nkavomerwa na nyiri intege.
Ikibariro cy'igicuku
Kigasobanura amabano
Mu marembo y'amabuno!

Inyama iti:
Nanjye ndi Rwanamiza mu nkono
Rwa Mbungira nyikebe!
Inyamibwa y'inyama zombi
Ya Rukurungira inogo
Kurya nogeye ku mbehe
Sindatirwa inganga
Rwema ndi Ingorabasyi!
Icyivugo cya Ruzagayura  Imivugo[SEP]Ndi Ruzagayura
Ndi Ruzirwa ndusha inzigo inzika,
Ku gitero cya data Rumanura
Uwayisobye ubu ntiyasambye.

Ndi Rusarikishabigembe.
Ndi Umuvunyi w' induru :
Aho umutasi Zuba antumiyeho,
Nasakaye mu Rwanda
Mbateza ingabo zanjye Kabuzabarya,

Imigozi n'ibirayi ndabifunga.
Iry'urnufuka naritikuye umusore mu ibondo,
Asahura agana iyo bisigaye,
Muserukira mu gihanda cy'inzira.
Urwo rugamba ntirwacubangana,

Inshuke nzazifuba
Ndi Rubuzimfurakwihangana,
Ndi Ruhinyuza abanyigimba.
Abankangaga arnasaka,
Basuhuka ubudasiga n'uwa kirazira.

Rumarakizizi mbazinga uruti mu nzira,
Ntibasiga n'uwo kubabika
Inyamibwa y'abahemuka,
Nsubiza inkumi ku buhinja,
Mbuza abasore gushaka,

Ntegeka abagore gukambakamba.
Inkaka y'amarere,
Abahunze icyo gihugu mbahindura ingegera,
Ab'ingenzi muri bo ntibasiba guhemuka.
Rugamba rudahangarwa nahinduye abantu ikirayi,

Mba ikirangirire muri icyo gihugu,
Mbazingisha umunya umubiri wose.
Ntibaba bakirangwaho uburanga baba imirangara,
Ndi imanzi izira izima.
Niciye mu Marangara

Amarira y'ababyeyi aruta inyanja,
Niciye ku iteme rya Mukungwa,
Inkungu zibura gitura.
Niciye ku kiraro cya Nyabarongo,
Uwo murongo ndawuhumba,

Icyo gihugu ndagihungabanya.
Ntihaba hari ugihinguka.
Mpinguka mu Ndunga induru bayigira ndende.
Umva uko batarya
Inda bayisumbya urugero

Sinareka bagera ibwami;
Ubwana ndabubacuza,
Ibicece mbicamo icyuho mbicira kubatsemba.
Icumu ntwara ni Ruhuhurabahunga,
Ni Ruhambabasigaye

Narisakaranye i Bungwe ribabuza ubuntu,
Ribakura ku cy'ejo ribatera icyangiro,
Icyaga sinagerura.
Nariteye umututsi w'amatama mu mataha y'inka atahutse ava mu isoko
Asanze igiciro cy'inka nagihinduye inkondwe

Inkaka azanika hejuru y'inzira;
Abari bamuzi bati,
"Iyi nzara ni inzirwa,
N'aho inka ziba isigaye ihashinga ibirindiro?"
Bamwe ngo indwara si inzara,

Imfura ntizipfa nk' ibitsimbanyi.
Na we ati "Sinazira inzara ninikije ijana".
Iryo joro ndataha
Rutunzi ati "Sinterwa!"
Ayita ku kiziriko,

Azigurutse ihaho ayiha ubuhiri ati,
"Mutamu irarikesha".
Inkera ndamwokera.
Bayaha umutozo ntiyamuregama mu nda,
Indarama ziragatora.

Umugore ati "zinduka ushorere Bihogo".
Ibihu biba bimaze kwitera
Ateruye intege biranga.
Umugore ayiha inkoni
Inkori bazimuha mu nkoko,

Agarutse asanga umugabo inkokora arazesa.
Ati "Nguwo uwa Rusindisha nk'inturire"
Ingabo z 'impunzi zisuhukira mu Buhanga,
Izisigaye ubuhiri buranembera
Sinasiga urugo ntishemo umuntu.

N'uwagize ngo arabarasira ni Ruvakwaya;
Nabwo nabavanye ku izima
Ntibavaga mu nzira batahaririye.
Ndi Rurimbura imbaga
Ndi Rutera icyangiro

Ndi Rutisungwa
Ndi Rusuzuguza abisakaye imishanana
Ndi Ruhindura bose imishana
Ndi umushakamba utagwabiza icumu
Ndi Rudakangwa abavuzi

Ndi Ruvana ku izima
Ndi Ruzimya aho nsanze
Ndi Rusukumisha abadashaje
Ndi Rushengurambavu
Ndi Rushwarangingo.

Ndi Rushwanyuza abareba.
Ndi Rusindisha abatanyoye
Ndi Rugwiza amatongo
Ndi Rutobamugabo
Ndi Rutajya umugambi.

Mbese bagabo nahungabanyije,
Ndahiga ibinyoma!
Sinzi ko hari uzabono icyomoro cy'inkomere zanjye
Ndi Rukubigihugu
Sinabara ibihumbi nishe

Ndi Rucurinkumbi
Natabarutse nitonga umuhoro
N'icyo gihugu sinzi niba kizasubirana.
Ndi Rubabaza abaseka
Abasenya nkabasanga.
Ndi Rusenyura ingogo.
INKWANO MU RWANDA -2  Ubukwe[SEP]RUHENGERI-GATONDE:

Iyo igihe cyo gukwa cyabaga  kigeze,  nyili .ugusaba umugeni yajya­ naa  mka tmwe y mdundu,  yaba atayibonye  agatanga ingwate n’ikimasa cyiza. Kubyerekeye  amasuka  ntawatangaga isuka imwe.  Amasuka ya­vaga  kuli abili akagera ku  munani.     Iyo  batangaga .amasuka n’inka hamwe, bajyanaga inka imwe n’amasuka abili cyangwa se atatu.

Ku  byerekeye amatungo,  bajyanaga  ihene  kuva  ku ihene  umunani, cyangwa se bakajyana eshanu iyo babaga bazanye inka y’ingwate. lyo  umntu  atabaga  aflte  Icyo akwa,  yajyaga gutenda  kwa Sebukwe

kugeza igihe aboneye inkwano.

Il. GUSABA UMUGENI.

Kera mu Rwandanibo  batoranyilizaga abana babo abo bazabana; ali umuhungu Se yamushakiraga umugeni, umukobwa nawe ntiyapfaga kwemera uwo abonye wese, iwabo batabimenye.   Lero nta  mubyeyi w’umugabo  waganiraga n’umuhungq   we ibyo kurongora.   Yabimenye­ shwaga ku bundi bulyo.

Ubwo yabona  ko ali umugabo ukwiye kubaka urwe akajya kumu­ shakira umugeni.   Aha twibuke ko gusaba umukobwa mu wundi mu· lyango kwali ugushaka amaboko umulyango ukaba mugali, ku bulyo bazajya batabarana mu gihe cy’ibyago.   Niyo mpamvu lero uwiyumva­ gamo  ubugabo   atajyaga   gushaka  ku  nkeho,  ahubwo  y-ashakaga mu mulyango ukomeye.

Twavuze ko mu  Rwanda hafi ya hose byakorwaga kimwe.  Mbere yuko se w’umuhungu atuma ku uzitwa ba mwana we, hagombaga kuba umuranga akaba ali we umenya iby’uwo mukobwa,  akamenya ko ali

«Nyiraihilimo» mbese ko azashobora kubaka no gutunga umugabo we. Bamara kumwereza no kubaza abakuru, ubwo se w’umuhungu agatuma kuli se w’umukobwa ko azaza gusaba.

Hagendaga nde ?

Iyo bajyaga gusaba umugeni (alibwo bwa mb.ere bajyiyeyo), hajya· gayo se w’umuhungu kuko ali we nyil’umulyango.  Iyo yabaga atagifite akabaraga ko kugenda,  yoherezaga  umusimbura,  akaba  aliwe  ujya kuvuga amagambo mu kigwi cye.  Uwo musimbura yashoboraga kuba ali murumuna  we cyangwa se mukuru we, alibo ba se wabo w’umuhu· ngu ushaka kurongora.  Ibyo alibyo byose hajyagayo uwo mu mulyango wabo.   Mu turere tumwe na tumwe tw’u  Rwanda, iyo bajyaga gusaba umugeni, hali abaherekezaga umusaza ugiye gusaba.  Abo ngabo aliko ntabwo bab”alirwaga mu babaga bagiye bikoreye.    Dukulikije uko twagiye tubaza abantu  bamwe bo mu mpande zose z’u Rwanda, usangl hose bahuliza ku kintu kimwe :

Mw’isaba ntawagendaga wenyine.   Hagendaga nibuze abantu bagenngo ijap1bo vugishijwe  amatama gusa ntilyumvikana.   Ntyo mpamvu b gendaga  b1twaje impamba  bamara  kwica  akanyota  bagasubira mu misango noneho  yo gusaba umugeni.

KINYAGA/ GISUMA- NGOMA :

Dukulikijibyo abo twabajije batubwiye, muli ako karere  Se w’u­ muhungu   Ugiye gusabirwa   yazaga  mbere. Iyo yabaga atabishoboye cyangwa se atakiliho,  hagenda se wabo w’umuhungu cyangwa se undi wo mu mulyango wabo…

Tubrrebeyeafi usanga haragombaga kugenda undi muntu mukuru dukulikije wa mugani ngo:  «Ibitagira mukuru birumba ali indaro».  Hagomba rero umuntu ufutukiwe, uzashobora kurangiza· uwo mulimo babaga bamushinze.  Hejuru y’uwo  wagendaga ali umuse­ ruka  mbere, hagombaga no kugenda abandi.   Muli abo twawga  nka mukuru w umuhungu babaga agiye  gusabira, n’abandi ban tu b’inshuti. Iruh de rw bo  hgendag: n a?andi . ban tu  babaga  bikoreye  inzoga. UwaJy ye mkaJYana n umwikorezJ umwe n ‘uyishoreye).   Ibyo ba­ JYa btgenda _btsumbanumuntu   akulikije  uturere, n ‘umutungo we.

Nk aho  mu. Kmyaga,  <l}yanaa  inzoga  kuva  kuli  imwe  kugeza kuli

e ye. BakaJyana  kand1 Isuka 1mwe n ‘akabin di hanyuma  bakazaJ·yana n’mka.

N.B. : lyo  bajyaga gusaba  umukobwa  bali  baramutwaye,  batabivuze

( ru:am teruye)  bajyanaga ikimenyetso cyerekana ko umukobw ali  tsugt cyru;gwa se ali  umupfu.    Bajyanaga kandi ifu  y’uburo

cyangwa se y amasaka.

Iyo bajyanaga gusaba bagendaga ali umubare  ushyi1se kuva kuli batatu kugera ku munani.   lo umubare wagombaga kuba ;zwi  neza.  Abage­

nd ga byaterwaga n 1bmtu babaga bajyanye.

BYUMBA- GITI :

Muli ako  gace, iyo bajyaga gusabà  umugeni,  naho  hagendaga se w umuhungu, umu ga n’umwikorezi.    Iyo Se w’umuhungu atasho­boraga  kuboneka  ntihapfaga  kujyayo  ubonetse  wese.   Hagombaga kujyayo se wabo cyangwa se mukuru  we.  Muli ako karere hagomba abagera kuli  bane, bakagenda kandi babatuye.   Impamvu zo kugenda kugenda  umuntu  usheshe akanguhe.

KIGOMBE:

Muli ako  karere,  iyo  bajyaga gusaba hagendaga se w’umuhungu, umuranga se wabo cyangwa se mukuru we.  Mw’isaba muli ako karere ntacyo  bagendaga bitwaje   Niho honyine  tubona  ko bagendaga ntacyo bitwaje.  Bagendaga ali babili cyangwa se batatu.

BWANAMUKALI

SHYANDA

MUGUSA:

Dukulikije  ibyo   twagiye  tubaza  muli  ako  karere,  hagendaga se w’umuhungu.     Yaba atakiliho,  hagendaga se wabo  w’umuhungu cya­ ngwa se mukuru  we.   Hagombaga no  kugenda umuranga kuko ali we wajyaga  kwerekana  irembo. – Hàgendaga kandi  n’abikorezi  b’inzoga. Iyo babaga bagiye gusaba bajyanaga isuka yo gufata irembo, bakajyana n’inzoga ebyili cyangwa eshatu.    Umubare w’abagendaga waterwaga n’umubare  w’inzoga  babaga  bajyanye.    

Iyo  bajyanaga inzoga eshatu bagendaga ali batanu.

 Abantu ntibagendaga ali benshi iyo bajyaga gusabaumugeni mu karere ka Kinyaga.  Hagendaga abantu  babili cyangwa umubare   ucililitse, bakulikije ibintu babaga bajyanye.

RUHENGERI-GATONDE:

Muli ako karere, habagaho umulimo w’umwikorezi (uwabaga  atwaye se  w’umuhungu,   umuranga   n’inzoga).

Yajyanaga  inzoga, aliko ntabwo  bavuga ubwoko  bw’inzoga  bakundaga kwibandaho cyane nko muli GITI.

SHYANGA:

Naho mu gusaba hagendaga se w’umuhungu.  lyo yabaga adashobo­ ye kujyayo cyangwa se atakiliho, hagendaga se wabo w’umuhungu. Ha­ gendaga kandi n’abikorezi.  Hashoboraga kugenda kandi n’abandi baga­

ho babili.   Mu kujya gusaba bajyanaga inzoga y’amarwa n 1y urwagwa. Bakajyana kandi n’isuka ya «Cyozi» yagombaga gutangwa hose.

Nk’uko  twabibonye  haruguru abantu  bagendaga bashoboraga kuge­ nda ali batatu cyangwe bane.
Nkubito itikura iswa  Ibyivugo[SEP]Igice cya 1

Ngango ya rugusha, Ngarambe yo kulinda,
Nshumita bagwa,
Nkagongesha nitwaje ingabo yanjye Rugimbabigwi
Nishe umushi umushikazi arayidoda
Umwana ayigira ndende,
Icumu ligomba intumbi naligize ruzibanduru
Igikuba kiracika kwa Tabaro,
Inkongi iravuga mu Maramba,
N'ibisiga byamuliye byabyutse bisinda inkaba,
Bisingiza uwantanagiye.
Ndi rutanyanduru, ndi urwa Nyilimbirima,
Ndi indongozi mu nziza,
Gutera amacumu ku ruzi rwa Nyakarenga
Nali kumwe na Mugabo.
Ugendana inkomere nanze ko imfura zifatirwa,
Abandi barahunga ndarasa.
Inkota yanjye ni uruhuga,
Ndi Rugina, ndi Rwica abarundi, ndi urwa Mukotanyi.
Iryo mbona mu gico ndyicisha igicuku kigeze,
Ndi Ruhangara uwo indekwe yananiye,
Ndi urwa ndanze guhunga, nitwaza indengerabagabo.
Ndi uwa Rukoreranjunga, ndi ubukombe bw'umurindangwe,
Umuheto wanjye ni inkare nta nkaka itarawuteramo,
Nawuramvuye mu mataba ya Maza,
Nawurangiwe n'abashotsi, abashumba batawubonye.
N'inkuba zawikubyeho.
Ndi nzira gukuraho, ndi Nkubito ya Rukabu,
Ndi Rutaramanaguhiga.

Nkubito itikura iswa nkayisandaza,
N'uwo nyisanganye nkamushengurana umurego,
Ndi ingabo yica ingabe.
Ndi Rugira balirimba rwa Mpambara,
Ishashi ikomeje imihigo
Rudasunikwa n'impunzi,
Mpunzi ibyaye inkomezamihigo,
Ndi inyange inyagirwa n'amahindu ntizakure ibirenge,
Umugabo wa Kigeli.
Umutagendwa ku isonga,
Ndi umugaragu wa Rusakira rwa Sagisengo,
N'uwankora twavugana;
Ndi Rutamira amabeli rwa Kalicudegereza,
Umugabo utagira urugo ntarwanira icyicaro.
Ndi Rukabu rukubira ishyanga,
Ndi umugabo ndi umurwanashyaka,
Abatagira imiheto bakarugendamo.
Ndi Rukomeza rw'amacumu abimbura intambara,
Ngira imisakura isakaza induru
Inkomere zanjye ntizisindagizwa n'abarasa imitunguro.
Ndi Rwigerezaho sintinya aho rukomeye,
Nakomerekeje umuhunde ku cyambu,
Icyuma ndagitukuza n'ubu iyo nzigo baracyayimpora!


Igice cya 2

Nkubito itikura iswa nkayisandaza
N'uwo nyisanganye nkamushengurana umurego
Ndi ingabo yica ingabe.
Ndi Rugira baririmba rwa Mpambara
Ishashi ikomeje imihigo Rudasunikwa n'impunzi

Mpunzi ibyaye inkomezamihigo
Ndi inyange inyagirwa n'amahindu
Ntizakure ibirenge umugabo wa Kigeli.
Umutagendwa ku isonga
Ndi umugaragu wa Rusakira rwa Sagisengo

N'uwankora twavugana
Ndi Rutamiramaberi rwa Karicudegereza
Umugabo utagira urugo ntarwanira icyicaro.
Ndi Rukabu rukubira ishyanga
Ndi umugabo ndi umurwanashyaka

Abatagira imiheto bakarugendamo.
Ndi Rukomeza rw'amacumu abimbura intambara
Ngira imisakura isakaza induru
Inkomere zanjye ntizisindagizwa n'abarasa imitunguro.
Ndi Rwigerezaho sintinya aho rukomeye

Nakomerekeje umuhunde ku cyambu
Icyuma ndagitukuza n'ubu iyo nzigo baracyayimpora!
Igisingizo cy'imbarabara  Imivugo[SEP]Umunsi umwe, umuhari wahuye n'isega, urayibwira uti, "umuntu agira intege cyane, nta nyamaswa yamukira itamuhenze ubwenge." Isega iti, "iyo mbona umuntu rimwe risa, ni ukuri naherako musumira."
Umuhari uti, "ejo uzaze nkwereke umuntu kandi nzamugufasha." Nuko ngo bucye mu gitondo, isega n'umuhari bijya kwicara ku nzira, aho umuhigi yajyaga anyura iminsi yose. Ubwa mbere hanyura umusirikari ushaje.
Isega ibaza wa muhari iti, "uyu ni we muntu?" Umuhari uti, "oya, uyu yahoze ari we kera." Inyuma ya wa musaza haturuka umwana, aza amukurikiye. Isega iti, "umuntu ni uyu?" , Umuhari uti, "uyu azaba umuntu kera, ubu ntaraba we."

Hashize akanya, umuhigi ahinguka hirya afite imbunda ku rutugu n'inkota mu hitugu. Umuhari uti, "dore noneho umuntu araje, genda umufate, jyewe nigiriye mu mwobo wanjye."
Nuko isega igenda igira ngo ifate wa muntu; imugeze iruhande wa muhigi ntiyatinya, ayikubita isasu hagati y' amaso, isega ntiyabyitaho, izinga umunya ikomeza kumusatira. Umuhigi arongera ayikubita irindi sasu.
Isega irihangana iramwegera cyane. Imaze kumwegera, akura inkota ye, ayitemagura hose. Isega igenda ivirirana, isanga umuhari itaka cyane. Umuhari urayibaza uti, "mbega mwana wa da! Aho ntiwanesheje wa muntu!"
Isega iti, "ceceka sinarinzi intege z'umuntu, ni we ugira intege z'ukuri. Ubwa mbere yenze inkoni yari ku rutugu, ayishyiramo umwuka, ayinturikiriza mu maso birantokoza rwose; arongera ubwa kabiri abinturikiriza ku mazuru, numva bimeze nk'unteyeho amabuye; arongera yikuramo urubavu rumwe, ararunkubita. Nari ngiye gupfa rwose."
Umuhari uti, "erega umenya wahashye! Ntuzongere kwirata ukundi rero."

"Uguhiga ubutwari muratabarana." kandi ngo, "Ubwenge busumba ubugabo."
Kubera iki invubu zitagira umusatsi Inkuru yabana Bawucira abana[SEP]Uyu mwana nabyiruye,
Namureze mukunze,
Yari afite ubwenge,
Buvanze mu bwana,
Nkanibaza cyane,
Uko azaba bitinze,
Agakura akora nabi,
Aho yatobye akondo,
Ngo akurikize abandi,
Akabaka iby'iwabo,
Akabyita iby'iwacu,
Nabyumva ngahinda
Nti «Ntabwo mbishaka,
Ubusambo si bwiza
Ubukunze atabeshya
Aba yigira nabi.»
Aho amariye gusoreka
Ingeso ye ntiyacika
umunsi umwe ndamubwira
Nti «Subiza iby'abandi,

Ujye utwara icyo uhawe,
Icyo wimwe ugitinye.»
Uwo mwana uko ateye,
Biteye agahinda,
Aho yaroye neza,
Uko akwiye kugenza,
Ati : ndanze kugenda,
Ngo ntange ibyo ntunze,
Iyo utwaye iby'abandi,
Bakuzi bakurora

Ntibaze barwana,
Ngo bihe agaciro,
Mu maso y'abandi,
Uragenda ukayora,
Ukabita abatinyi,
Ukagwiza iby'iwanyu. Ubwo aranga arahana
Nkagira ngo arashyenga
Naho aravuga akomeje.
Ati «Ndumva nahaze
Guteshwa ibyo nshima
Ngo nkunde ibyo ushaka

Ubu nshobora kugenda
Ngashaka aho ndara
Ejo nkigaba ahandi,
Ejobundi ngakomeza
Nkagera iyo utakibona,
Kugira ngo nguhunge
Amahane ni menshi.»
Ubwo mbonye icyo cyago
Gikomeje imigambi
Yo kwigisha icyohe,
Ndakomeza ndatota
Ngo none aratinya
Aze kumva igikwiye.

Nti «Ibyo wigira byose
Ndabirora nkazenga.
Nakwitaga umwana
Uyu uteye gitwari
Agaturana neza
N'abitwa ababyeyi.

Ubwo utangiye kwanga
Uwakureze akagukuza,
Wamurora mu maso
Inyeri zikavumera,
Waba wicaye hasi

Uti «intebe nayireke
Nyishingeho nanjye»,
Yaba agize ati «jya kurora
Amatungo mu rwuri
Ugatangira kwigira

Icyatwa ugafunga ;
Yakubwira ati « cyono
Jya kuzana utuzi »
Ugafuha ukarwana
Ukica igiti n'isazi.

Ubwo utangiye kwanga
Amategeko nguhaye,
Ubusore bwapfuye
Wabaye Rubebe
Jye nkwise icyontazi
Icyo ushaka kimashe.

Ubwo ngubwo arazenga
Arababara ndabibona
Arafunga ntiyakoma
Bagize bati «yewe !»
Ijambo riragatabwa
Bahamagaye aranga
Bagabuye ntiyabirya
Bashashe ntiyaryama.
Ubwo nyina akandeba
Agatinya guhinda
Akiruzi umuhungu
Mu maso ya twembi.
Yankebuka ngasanga
Mu maso ye yombi
Haganje agahinda
Amagambo ajya kuvuga
Ugasanga amugoye.

Ubwo abana batoya
Basanzwe basakuza
Barwana bagabuza
Bakandora bose
Nakebuka umwe muri bo
Agahumbya bukeya.

Umwe yavuga ijambo
Abandi bakamureba
Igisubizo bashimye
Ugasanga gituje
Kitarimo amashyengo
Aya asanzwe mu bana.

Ngeze aho nti : cyo mwana
Hamagara Maheru
Aze ambwire icyo ashaka
Mahero ati : ndaje
Nkubwire icyo mashe ;
Aza atera ibitambwe
Nti : ubanza rubaye.

Ati «kera nkivuka
Ntaramenya ubwenge
Nari inka mu zindi

Wahirika ngatemba
Wanterura nkabyuka
Washaka ko ndyama
Ugahirika ku buriri
Ibitotsi bikayora
Mahero agahwikwa.
Naba nakoze icyo wanga
Ugaterura ugahonda
Amahane ari ntayo
Sinibaze na busa
Uko nkwiye kugenza.
Aho nciriye akenge
Ndakomeza ndakureka
Nakosa gatoya
Ubwo inkuba zigakubita
Uti : mbyiruye icyontazi.

Nkakureka ugakomeza
Guhata ibicumuro
Uwakoze uko ashoboye
Kugira ngo akuneze.
Umujinya waba ukomeje
Ugaterura ugahonda
Wananirwa ugatuza
Uti : genda ndakuretse.

Ibyo ngibyo nabirora
Nti : nta ngufu zanjye
Mba nshatse agahamba
Nkareba aho najya
Hasumbye ahangaha.
Ubu ngubu ndareba
Ngasanga ibyo ungirira
Bikwiye guhosha.

Ubwo wanyimye imbabazi
Ngo nanjye nduhuke
Ibyo kwitwa ikirumbo
No kwicara mpondwa
Ndakungura inama
Igusumbira izindi
Amahane ave mu rugo
Uruhuke kurwana
Nduhuke guhondwa.

Cyo nshakira impamba
Agatukuru gatoya
Ngaterere ku mutwe
Mfate agakoni kanjye
Njye guhakwa aho nshaka
Ahangaha mpacuke
Ibicumuro nkugilira
Uruhuke kubibona
Gutura amahanga
Bizankiza byinshi.
Bizampa guhunga
Amahane y'i Rwanda,
Aho bambura umuntu
Abo abyaye bamurora,
Agakubitwa umunani
Ngo ikawa irarumbye,
Ngo cyangwa umuzungu
Yaraye rusake.

Ibiboko wakubiswe
N'amarira naharize
Ntibyatuma ntura
Aho ndeba umuhashyi
Wampinduye imbata
Uwo ni inzigo kuri njye.

Amahane yo mu rugo,
Amahiri y'ibisonga
Ibyo byose bikoranye
Ntibyatuma ngoheka
Ndashaka kugenda.

Ubwo ngubwo ndayoberwa
Ngo mbure icyo musubiza
Nti : genda uruhuke
Ejo nzaba nkubwira
Icyo nkeka kuri ibyo.
Ati : ngiye kuryama
Ndazinduka nkwibutsa
Impamba nakwatse.

II. Aragenda araryama
Nanjye ngana ku bwanjye.
Iryo joro sinagoheka
Ndara mbunza imitima.
Ngashaka igisubizo
Nzabwira uwo mwana
Ngasanga kigoye.
Namwita igicucu
Sinigeze nterura
Ngo nshinge ibitariho ;
Navugaga ibisanzwe.
Ubu ngubu ninanga
Ko agana mu mahanga
Nkamwogeza cyane
Ngo akunde angumire aho,
Ndareba ngasanga
Mba mwishe burundu,
Akagira ngo ni mwiza,
Akazapfa akigenza
Uko yamye abishinga.

Ngifinda uko nkwiye
Kugenza ibyo ngibyo
Maheru aba yaje.
Ati : ndabona hakeye
Ndakwibutsa ijambo
Naraye nkubwiye.
Nti : Maheru ko ubizi
Ngukunda bikabije
Urarwana ujya hehe?
Iyo utuje ugakunda
Ugaturana neza
N'abitwa ababyeyi!

Wabaye ukivuka,
Inka yanjye yari imwe
Irakunda iragorora
Urakamirwa urabyibuha.
Ntiwigeze usumbwa
N'abinikije ijana.
Maheru iyo umbereye
Umwana uko nshaka
Aho kunyaka ijambo!

Amapfa ageze mu gihugu
Nkurwanaho cyane
Umuruho sinawumva
Ngahaha ubutitsa
Ngo akabiri gatohe
Utazaba uruzingo
Nk'uwabuze abamurera.
Maheru iyo umpaye
Agahenge gatoya
Nkakungura inama!
Nateye n'ishyamba
Ngo nugimbuka
Washatse gushinga
Urugo rukwizihiye
Utazabura imbariro
Ukabura n'imiganda.
Maheru iyo utuje
Ugakulikiza neza
Utunama nkugira!

Imishike yaracitse
Amafuni ararundwa,
Ubwo mpinga ibijumba,
Rubanda bakunda
Kubyita ubukungu.
Mba ngira ngo utazimwa
Umukobwa wa Naka,
Bagira ngo urashonje
Ubukungu si bwinshi.
Maheru iyo umfashije
Tukiha agaciro
Mu maso y'i Muhana!

Ubu ingano nararunze,
Ibigega biratemba.
Ubwo ngira ngo abatindi
Batagira amasambu
Bagure ibyo mbahaye
Jye ngwize amanoti
Njye nkwambika neza.
Maheru iyo umbwiye
Amagambo anduhura
Aho kunsha umugongo! 

Nateye urutoki
Ngo niba zitetse
Ujye utora agahihi
Agahogo kabobere.
Ubu inyuma y'igikali
Ibitoki ni byinshi
Bitembana inkingi.
Ubu intabo zirarunze
Ibibindi biroga.
Maheru iyo ugumye aha
Nkabona agakazana
Aho kwicwa n'irungu
Wagiye Bugande !

Nta tungo natinye
Ngo mareyo ubukungu
Utazaba umutindi.
Ihene ubu ni nyamwinshi
Ziteretse amapfizi :
Ruhaya na Sacyanwa.
Maheru iyo umfashije
Tukorora neza
Amatungo tubyiruye !

Kebuka urore amasake
Yirirwa avuna sambwe
Mu mivumu hariya!
Inkokokazi ni nyinshi :
Iz'inganda n'indayi
Uzikunda zihuje
Indilimbo z'urwunge,

Ziteteza zitaha,
Zihamagara izazo,
Zitoye gahunda,
Zisanga amaruka.
Maheru iyo urebye
Ibyo ntunze ugatuza
Aho kunta mu marira!

Uti : ngaho mpa impamba
Ngucike njye ahandi
Ducane dutane !
Mahero iyo unyoheje
Gukora mu ntagara
Nkaryiroha mu nda
Aho kwanga icyo mbyaye!

Aho uruzi aba bana
Bakureba ku jisho
Bakabura icyo bavuga
Kuko mukuru wabo
Abacitse bamurora!
Iri tuza rikabije
Rikubajije icyo uri cyo
Basubize utabeshya!
Itegereze umubyeyi
Wavunitse agutwite,
Wavuka akakonsa,
Agahinga aguhetse,
Akavoma aguhetse,
Agatashya aguhetse,
Agateka aguhetse,
Umurinde agahinda
Ko kubura icyo abyaye
Ngo aririre mu myotsi.

III. Maheru arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikari,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo urubori.

Akebura intambwe ajya mu ikawa.
Ubwo agasusuruko karababiriye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kirizihirwa,

Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hirya.

Ibyo namubwiye bigumya kuza
Si ibihingwa si amatungo.
Ubwo ariko akumva atameze neza,
Imitima igakomeza kujya inama ;
Ibyo guta iwabo ngo ajye Bugande
Yari yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye,
Ava mu ikawa arinanura,
Acuma gatoya ananirwa igenda,
Arahagarara aratekereza,
Akazinga umunya
Agashima mu mutwe.

Ngo byendeho akanya
Ati : ndi imbwa bikabije.
Arakabuza ati : ngiye
Kubwira uwambyaye
Ko kwigira icyohe
Bikwiye undi utari jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu
Jye nkomeza urugendo.

Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo turimo.

Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikari.
Ahakura agatebo,
Ajya muri ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhurira mu rugo
Ahatura iyo kawa.
Mbibonye ndashoberwa
Nti : yumviye rwose,
Agatima karagarutse
Aragira ngo anyurure.
Ngo mbure icyo mubwira
Kugira ngo mushime,
Mpamagara abatoya.
Nti : ntabwo mureba
Undi mwana uko agenza!
Muricaye mu nzu,
Aravunika mumurora,
Arakora mukaryama,
Agatura uwe murimo
Umugono muwuhuruza!

Nyina, we yari mu nzu
Uko yakigunze
Agahinda kamwishe.
Arasohoka arareba
Ati : mbese iyi kawa
Yo iturutse ahagana hehe?

Ubwo yabibazaga abizi,
Agira ngo abone uburyo
Bwo kogeza umwana
Watwumviye bwangu.
Mubwirana ubwira
Nti : ngaho muhembe
Uyu murimo ni munini.

Ubwo twihina mu nzu
Duterura akabindi
Dushyira mu kirambi.
Nti : ngaho Maheru
Cyo ngwino uyibanze
Ni wowe tuyikesha.
Ati : ndanze kubanza
Abakuru bakiri aho.

Nti : nta cyo bitwaye
Iyo ari bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.
Kuva kandi uwo munsi
Maheru aba umwana
Uyu wumvira rwose
Wakorora ati : ndaje.

Ntibyashyize kera,
Musabira umukobwa
Barwubaka neza
Babyaranye kabiri.
Imibanire yabo,
Rubanda babizi
Babita mahwane.

Iyo agana mu mahanga
Aba ari imbwa mu zindi
Aho kwicara nk'ubu
Ngo aturane neza
N'abatumye abyiruka.
UMUGANI WA NDABAGA Umugani muremure w'inyigisho Kugera Ndabaga, ukugera magorwa ku buryo umuntu yayambaza n’ utari ngombwa ngo amuzigure. abantu babonye ibintu byagoranye cyane, mbese bigomba abagabo, baca umugani bati: “Ibintu byageze Ndabaga.”[SEP]Ndabaga ni umukobwa wabayeho ahasaga mu 1700, akaba mwene Nyamutezi mu Bwishaza mu Ntara y’Uburengerazuba (hahoze ari ku Kibuye). Ndabaga ngo yavutse ari ikinege, akiri uruhinja se aratabara. Nta washoboraga kuva ku rugerero hatabonetse uwo kumukura. Byashoboraga gukorwa n’ Umwana we w’umuhungu cyanwa undi muvandimwe we ariko w’igitsina gabo. Aba rero ngo ntabo Nyamutezi yagiraga, bityo akaba yaragombaga kuguma mu rugerero.

Amaze guca akenge, Ndabaga yatangiye kubaza nyina aho se aba, nyina akamusubiza ko aba mu rugerero. Ndabaga ati: “None se ko adataha?” Nyina ati: “Ni uko adafite umwana w’ umuhungu cyangwa umuvandimwe wo kumukura.” Ni bwo Ndabaga yatangiye kwitoza imirimo ya gihungu, nko gusimbuka; kurasa; gutera icumu; gufora umuheto w’ inkingi ndetse no kiwiruka, kugira ngo yategure kuzajya gucungura se ku rugamba. Yitoje iyi mirimo ayimarayo, ndetse ajya no mu bacuzi kwimenesha no gushiririza amabere ngo atazapfundura hakagira uva aho amenya ko ari umukobwa intego ye ntayigereho. Nyina yamubaza intego afite mu gukora ibyo byose, Ndabaga yaramusubizaga ati: None se ko ari jye uri mu kigwi cya data, nintiga byose azacungurwa na nde?”

Ndabaga amaze gukuka ubwangavu, abwira nyina ati: “Data yapfuye ntarakura, ndifuza kujya kumureba turamukanye, ndetse mucungure ku rugerero.” Nyina ni ko kumupfunyikira impamba, ahera ko yikoma abandi banyabwishaza bagemuriye ababo ku rugerero. Akigerayo, Ndabaga yasabye abahungu b’ ikigero cye kumwereka Nyamutezi, baramumwereka bararamukanya, baribwirana, baranezerwa. Ndabaga ati: “Ese mubyeyi wabujijwe n’ iki kujya mu rugo?” Se ati: “Mwana wanjye nabuze unkura kandi maze kunanirwa kubera ubusaza.” Ndabaga ni ko kumubwira ati ntuvuge ko ndi umukobwa, uvuge ko ndi umuhungu kuko imirimo ya gihungu narayize ndayimenya. Se ati: “Ubwo se iyo ushoboye ni nk’ iyihe?” Ndabaga aryimurondorera. Nyamutezi ashaka kumuhinyuza, amuha umuhato ngo arebe ko ashobora kumasha, ni kok kumushingira intego. Ndabaga arayimasha arayihamya. Amuha agacumu ati: “Ngaho tera hariya ndebe ko uhageza.” Ndabaga aratera araharenza. Amuha abana bangana na we ngo basiganwe, Ndabaga abereka igihandure. Se ni ko kumushima cyane, amumurikira umuganga w’ urugerero ati: “Nguyu umukura wanjye.” Nyamutezi baramureka arataha.

Ndabaga yiga imyiyereko yari iriho icyo gihe arayimenya, maze aba intore ikundwa kandi ishimwa cyane kuko yitondaga ndetse akumvira mu byo bamuyoboyemo byose. Ibi byatumye aba intangarugero, ndetse atanga abandi kugabana inka nyinshi. Abana bari kumwe na we ku rugerero bamugirira ishyari kuko abatanze kugabana inka nyinshi kandi aje vuba. Ab’ iwabo bamuzi bakajya bajujura bati: “Ubonye Ndabaga ngo araturusha kugabana inka nyinshi ari umukobwa.”

Inkuru yaje kugera ku Mwami ko Ndabaga ari umukobwa. Umwami ni ko kumutumira ngo abyimenyere by’ impamo, ni ko guhata Ndabaga ibibazo. Ati: “Ndabaga uri umukobwa cyangwa uri umuhungu?” Ndabaga ubwoba buramutaha kuko yangaga kubeshya Umwami ngo bitamubera icyaha agata se mu mazi abira na we atiretse, kandi atinya no kuvugisha ukuri ngo atamubaza icyatumye aza mu rugerero. Umwami amurembeje ni ko guhitamo kumubwiza ukuri ati: “Ndi umukobwa.” Umwami ni ko kumubaza impamvu yaje mu rugerero. Undi ati: “Nabyirutse ntabona data, mbajije mama ambwira ko ari ku rugamba kandi ko adafite umuhungu wo kumukura, nanjye ni ko kwiga imirimo ya gihungu ngo nzamukure. Maze kuyimenya naje ngemuriye data, mpageze mubwira ko nize bihagije imirimo ya gihungu, mwereka ko nyizi bihagije hanyuma musaba kumukura, na we arabyemera kuko yabonye mbishoboye.”

Umwami akimara kumva amagambo ya Ndabaga yahise atuma kuri Nyamutezi, amuhata ibibazo nk’ uko yagenje umukobwa we. Nyamutezi yamwemereye ko ari umukobwa. Umwami ati: “None se icyatumye umureka akajya mu itorero ry’ abahungu ni iki?” Nyamutezi ati: “Nyagasani nari nshaje, nsigaye meze nk’ ishaka ryameze mu buro ari rimwe kuko nari nsigaye mu nsoresore njyenyine. Ikindi kandi nabonaga abishoboye”

Umwami ni ko guhumuriza Nyamutezi ati: Humura, umukobwa wampaye naramushimye kandi ndamusigarana. None witahire kandi ujyane n’ inka zawe wari waramuhayeho ingishywa.” Kuva ubwo Ndabaga ahita ajyanwa i Bwami arererwayo, amaze kuba inkumi Umwami araurongora, aramukundwakaza cyane. Ndabaga akiza se amuvana mu izinga ry’ ubukene yarimo, kandi kuva ubwo Umwami ategeka ko ibinege bidafite gikura bazajya babisezerera bigataha kuko ari igisebo kubona u Rwanda rusigaye ruhuruza n’ abagore kurutabarira.

Kugera iwa Ndabaga, ni ukugera mu magorwa ku buryo umuntu yayambaza n’ utari ngombwa ngo amuzigure. Iyo abantu babonye ibintu byagoranye cyane, mbese bigomba abagabo, ni ho baca umugani bati: “Ibintu byageze iwa Ndabaga.”
Impyisi n'ihene  Imigani[SEP]Kera amapfa yarateye izuba riracana, ibyatsi n'ibiti, biruma, biragwengera, ibitungwa bibura icyo birya, ibintu biradogera, abantu bakajya guhaha aho imvura yagwaga. Hakabaho ihene, ikitwa Ruhaya. Ibwira izindi hene zose iti, "nimuze tujye guhahira muri ririya shyamba rigwamo imvura; turishe ubwatsi. Amapfa nashira, tuzagaruka." 
Ihene zose ziti, "ni uko, ejo tuzagenda." Ruhaya iti, "nyabuna murakomeze umugambi ejo muzizindure." Buracya ihene zose zirakorana, ziragenda; ishyamba zirarimena. Bigejeje nimunsi imvura iragwa. Ihene zijya gushaka aho zugama. Zibona isenga, ari rwo rutare impyisi yabagamo, ariko ihene ntizibimenye. Ruhaya izijya imbere. Impyisi izibonye iti, "murakaza neza mboga zizanye!" Ihene zose zirugama ariko zifite ubwoba. Impyisi ibonye Ruhaya yuza, irayibaza iti, "ese urarya uduki?" Ruhaya iti, " ndarya utunkucenge."
Impyisi iti,  mpa na njye numve." Ruhaya iti, "henga ngutumirize bakuzanire." Nuko Ruhaya ireba amashashi y'ihene iti, "bana banjye mwumve icyo ngiye kubatuma. Ndashaka ko mujya guca umuti wa mperezayo." Ziragenda zirahera. Haca umwanya munini. Ruhaya ibwira impyisi iti, "urabizi, natumye abana b'ibizeze. Henga nohereze izindi zijye kukuzanira utunkucenge." Ikurebera ihene z'amariza irazibwira iti, "nimugende mujye kunzanira umuti wa mperezayo" Ziragenda nazo ziherayo. Impyisi irategereza, ihebye ibwira Ruhaya iti, "ohereza izindi, za zindi zatinze." 
Ruhaya yari izi ko impyisi ishaka kurya abana bayo na za nyina. Niko kuyibwira iti, "henga nohereze izari zisigaye ndore, ubanza izagiye mbere imvura yazishe." Ibwira ihene z'amajigija iti, "nimuze mbatume." Ihane ziza zose. Irazibwira iti, "nimugende na mwe munshire umuti wa mperezayo." Ziragenda, zigumayo.

Ruhaya imara umwanya iti, "ewe, ngiye kurora aho imvura igeze maze nzihamagare zize, zatinze." Impyisi iti, "genda uzihamagare, ariko nuzibura ndakurya nta kabuza." Ruhaya iragenda, yihamagaza ubusa ibura icyayitaba. Yigira hirya, irahamagara. Irakomeza iragenda. Aho bigeze irashibura, iriruka. Impyisi biyanga mu nda, ihubuka mu isenga, ibona Ruhaya irashubera hakurya. Impyisi ishyira nzira, amaguru iyabangira ingata! Reka si ukwiruka, iraca ibiti, n'amabuye!
Ruhaya iza gukebuka inyuma. Uko yakabikenze, ibona Warupyisi irabutabuta mu nyuma yayo! Ikuramo na yo. Impyisi irayibwira iti, ntunsiga, uranjwa!" Biriruka bimara imisozi, iti, "genda shahu umpenze ubwo ntuzongera kumpenda ubundi! Habe ku manywa nkurye, habe mu gitondo nkurye. Turi kumwe na burya bwa ryari." Ruhaya na yo iti, "tyaza amenyo ngo uzarya Ruhaya."

Impyisi irataha, igenda ifite umujinya, irakariye Ruhaya. Uko yibutse ibya Ruhaya, igakubita agatoki ku kandi! iti, nda mu isenga ryayo, igeze aho iti, "ngiye kureba Ruhaya." Iza mu gitondo cya kare, igera ku ngo z'abantu igihe agasusuruko kamaze gukwira, maze isanga Ruhaya iziritse ku misoto y'ikigega iravuga iti, "si jye wagushyikira. Mbega noneho Ruhaya, ko nkwifatiye, urankizwa n'iki? Urambeshya iki kandi? Urabigenza ute?" Ruhaya iti, "uramaze undye uko ushaka, nta mbabazi ngusaba." 
Impyisi iti, "ongera umpende ubwenge nka mbere shahu we!" Ruhaya iti, "noneho wanyishyikiriye, sinjya kureba ngo mbeshye. Uranyica nta kabuza, ibyo ndabiruzi. Ariko rero wanyica wagira, ureke tubanze twivuge, ni ko abashaka kwicana bose babigenza." Impyisi iti, "ibyo na byo, ngaho ivuge, nurangiza nkwice." Ruhaya iti, "nimara kwivuga, wowe ntiwivuga se?" Impyisi iti, "wakwivuga ugiye gupfa, nkanswe jyewe ugiye kukwica!" Maze Ruhaya irivuga! Pfuuuuu Meeee Meeee! Impyisi iti, "reka na njye nivuge rero: huuu.. huuu... huuu..!" Abahinzi barumva, baza biruka, basanga itararangiza no kwivuga. Bayita hagati, bayivuza amahiri n'imihoro, impyisi ipfa ityo.
Cacana  Imigani[SEP]Cacana yari mukuza, yari mukoza. Yaje ntinyishi kwa Bacondo, arabahamagara, arababwira ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?"
Baramukubita, aragenda n'i Gatovu kwa Rukangamiheto rwa Rwogera ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?"
Baramukubita aragenda. Yambuka Akanyaru, ajya kwa Cakara ati, "yemwe bene urugo, ntimushaka kubaga, nkabatiza intorezo n'umuhoro, mukampa ikibaro?" Bati, "inkoni ntuyizira."
Arashogoshera n'i Bugesera, ku rwobo rwa Bayanga, ahasanga urupfu ruragiye inka zarwo. Ati, "yewe nyir'inka, ntushaka kubaga nkagutiza intorezo n'umuhoro, ukampa ikibaro?" Urupfu ruti, "ndabishaka."
Cacana ararubwira ati, "nguriza inka yo kubaga." Urupfu ruti, "ngiyo ndayikugurije." Cacana atwara inka y'urupfu. I Gitisi na Nyamagana. Igihe agiye kuyikubita Intorezo,ahusha mu cyico, aboneza mu kuguru. Ahamagara umwana we ati, "ngwino hano umfashe." Umwana araza.
Cacana agiye gukubita intorezo ayirimiza umwana ku ijosi, aramuhirika; inka na yo irapfa. Inyama Cacana n'umugore we baziryaho. Urupfu rubwira Cacana ruti, " nyishyura inka yanjye wa kagabo we!" Icyo gihe inkono ikaba irahiye. Cacana ayikubita ku mutwe ati, " henga nzagusigire urupfu!"

Aramanuka no mu Misizi ya Musumba. Aratura, arakaraba ngo arye. Urupfu ruramubwira ruti, "ujya kurya akanjye arabanza akanyishyura." Umuhungu muzima arahaguruka, arikorera, afumyamo. Ageze i Gitwiko na Rukambura, arakaraba ngo arye; urupfu ruti, " Bu... " Cacana ati, " Pyo..."
Agutahira i Runda na Gihara, aracumbika. Ibyo kurya arabishyushya, arangije arakaraba ngo arye. Urupfu ruba rurahashinze ruti, "nyishyura." Cacana arataraguriza, amanuka Gihara, yambuka uruzi. Aterera Bugaragara, ageze mu mpinga, aratura, arakaraba ngo arye; urupfu ruti, "naharaye; banza unyishyure."
Cacana amanuka Bugaragara, aterera Shyorongi, yikubita mu iteme, mu Gitabage cya Mbogo na Nyabuko; aterera Kirungu, ageze mu mpinga ya Remera, aratura, arakaraba ngo arye. Urupfu ruti, "ujya kurya akanjye arabanza akishyura."
Cacana abwira urupfu ati, "reka ngusige ikirari cyume!" Amanuka Nyundo, yikubita mu Muyanza, azamuka Zoko, ageze mu mpinga ya Zoko, aratura, arakaraba ngo arye. Urupfu ruti, "ujya kurya akanjye arabanza akanyishyura. Komeza turuhanye!"
Cacana ati, "ndacogoye." Aterurana n'urupfu, akirana na rwo. Urupfu ruramuterura rumucinya hasi. Cacana na we araruterurano hasi ngo Piii! Maze rurakotana, rubura gica. Imana irahagoboka, izana inka ebyiri, iziha Cacana. Cacana azishyura urupfu. Barakiranuka. Urupfu rubwira Cacana ruti, "enda noneho nkugabire izi nka!" Cacana arazakira.
Urupfu ruti, "mpa inka zanjye." Cacana ahungana za nka, ariko yiruka ay'ubusa urupfu rumufata mpiri, rumugwa gitumo, ruramwica.

Sijye wahera hahera umugani.
Inka ya Musoni 2  Inka[SEP]Habayeho umugabo akitwa Ngunda. Uwo mugabo yari icyago, yari ishyano, yari igisahiranda; uko yaryaga ni nako yahingaga. Yahingaga Rubona yose agakubitaho na Musasu. Iyo ni yo yari isambu ye. Ndetse ngo imisozi y'i Rwanda ni amabimba Ngunda yashingaga.
Uwo mugabo yari afite n'imirima ku Nyundo ya Bugoyi. Arakunyarukira ashaka umugore, akaba, umukobwa wa Gacumu. Arongera ashaka undi, akaba umukobwa wa Mirenge ku Ntenyo. Ashakiraho n'abandi bane, bose bashyika batandatu.
Ukuntu yaryaga, nta mugore umwe wajyaga kumubumba. Umunsi umwe Ngunda aribwira, ati, "ngiye kwa databukwe kumuha umubyizi." Ngunda arakugendera no ku Ntenyo, abwira kwa sebukwe ati, "munkwikirire amasuka mirongo itanu njye kubaha umubyizi."
Kwa sebukwe bakaba abakungu, amasuka barayakwikira, barayamuha, ajya guhinga. Atangirira mu Rugondo, ahinga Ntenyo yose, abirinduka. mu Kinyoro kwa Byakuzacumu. Ngunda agakubita isuka hasi kabiri, ubwa gatatu, akazamura agafuni.
Ngunda amara atyo amasuka yose, ntiyasiga n'imwe, abona guhingura. Nuko wa murima Ngunda ahinze, Mirenge awoherezamo abatezi. Abatezi bakorera kubura hasi no kubura hejuru, barihata cyane ariko ubuhinge burabananira.
Mirenge abibonye ati, "uyu muntu waduhingiye atya, na twe tumuhembe." Babaga Ingumba kabombo, bashesha amafu, bavomesha amazi yo kuvuga imitsima, benga n' amayoga menshi ndetse n' abaturanyi bazana amazimano.
Inyama zimaze gushya n'imitsima imaze kuvugwa bazana ibidasesa badendezaho inyama, bazana n'imbehe nyinshi zuzuye umufa, bakwiza ibibindi by'inzoga mu nzu yose, amarobe y'imitsima bayuzuza ibyibo n'amakangara.

Byose bamaze kubitunganya, bahamagara umukwe wabo ngo naze afungure. Maze bamuha amazi arakaraba, bamubisa mu nzu ararya. Muramu we abarira ko amaze kurya, amushyira amazi yo gukaraba. Ngunda amubonye aramubwira ati, "jye nduzi ko iyi nka nyitonoye, abahungu bayiriye bariye inka iryoshye!"
Kwa Mirenge bumvise iryo jambo barumirwa. Mirenge abwira umugore we ati, "dore umukwe wacu ntaho atereye kandi yadukoreye. None tabaranya uzane akari gasigaye mumwongere n'izindi nzoga. Jye icyampa ngo yijute irya none."
Nuko Ngunda bamushyira ukuguru kwari gusigaye bamuzanira n'inzoga. Koko rero ni ho yari akigera mu mahina yo kurya, agakaraga irobe ry'umutsima akariyongobeza. Imikarago y'umutsima ikabisikana n'intongo z'inyama n'umufa. Byose akabivundiranya akaroha mu nda.
Ngunda akagira umuheha witwa Ruvunabataka; yaba awukubise mu kibindi cy'inzoga, akagisoma umusa umwe akaba arakonoje. Nuko amaze kurya arasohoka; asohoka yimyoza ngo ntacyo ariye. Nyamara ubwo yari amaze ingumba yose wenyine kandi bamuhaye n'ibibindi by'inzoga na byo biguze inka.
Byose arabitsemba, agenda abibogekeye mu ibondo rimwe. Nuko kwa sebukwe baramuherekeza arataha. Basigara batangarira inda nini ya Ngunda.

Ngunda aba aho, aba iciro ry'imigani. Rimwe amaze guhaga ariyumvira ati, "harya ngo mu Rwanda nta muntu wahwanya na njye kurya? Emwe ni koko. Dore na we ibi biryo byose maze mu mwanya muto. Nyamara byatetswe mu minsi itandatu. Ariko ga rubanda, no kundenganya barandenganya! Ndya rimwe gusa mu cyumweru.
Ariko bo bakarya kenshi buri munsi. Kandi nta muntu n'umwe twahiga mu guhinga cyangwa kubasha indi mirimo. Yego... ndarya ariko uko ndya ni ko nkora. Ubwo sindi igisambo uko bamvuga. Ahubwo ndi umugabo, igihangange ndetse... Kandi ga ye umenya Ruganzu yahingishije. Ese icyatumye atandarika ni iki? Henga muhime njye kumuvumba."

Ngunda: Gahorane amashyo n'ingoma Nyagasani! Umva ikinzanye, Nyagasani. Nje kubaramutsa no kubafunguza. Numvise yuko ngo mwahingishije, nyoberwa icyababujije kundarika kandi nzi ko nta muntu n'umwe wandusha guhinga. Ibyo Nyagasani ntacyo bitwaye, mupfe kumvumbya gusa.

Ruganzu: Koko na njye sinzi uko byandenzeho. Ndakuzi kuri ubu uba wahamaze wafatiriye n'ahandi. Ariko se nari kubona inzoga ziguhagije n'inda yawe niyiziye? Ndetse n'ubu ubanza ntari bubone izo nkuvumbyaho ngo mbone n'izihaza abahinzi banjye.

Ngunda: Na njye sinaguhemukira. Reka kumvumbya, pfa kunsogongeza gusa nigendere. Nzaba nza kuvumba ikindi gihe cyangwa se uzanyitumirira.

Ruganzu: Ngunda se, ningusogongeza, ko nzi isogongera ryawe, ntuzinogozamo abahinzi banjye bagaheba? Ngaho nibajye kukwereka, ariko uramenye!

Ngunda: Ndasogongera gusa mba nkuroga! Ndetse mfite urugendo, iyo mungirira vuba nkareba uko natwaza iri zuba.

Ruganzu: Umunyanzoga ntumuzi? Genda bagusogongeze. Ngiye kureba abahinzi.

Ngunda: Yewe sha! Shobuja arambwiye ngo nsogongeza ku nzoga.

Umunyanzoga: Nabumvaga. Ariko se ntuntamaze! Dore usheshe akanguhe. Dore inzoga ngiziriya. Singombye kukugenda mu nyuma, ndi muri rwinshi. Enda umuheha.

Ngunda: Oya wihorere, nifitiye uwanjye Ruvunabataka. Nawukuye mu ishyamba, nkawugendana mu ruhago kuko ntamenya gusomesha iyindi miheha.

Umunyanzoga: Ni uko rero genda. Uri umuntu mukuru wibwire. Mbe:Ngunda ko wijuse cyane ubigenjeje ute?

Ngunda: Navuye imuhira abagore banjye bamaze kungaburira. Kandi no gusogongera ko ndasogongeye; ahubwo genda urebe.

Umunyanzoga: Yewe, ndumva ibikoba binkuka, ngiye kureba.

Ngunda (wenyine): Abanyanzoga baba abapfu ! Ubundi yari asanzwe ayobewe imisogongerere yanjye? Yabaga yazaga ahubwo tukajyana. Nsibye guhembuka, ariko rero byibura nishe akanyota.

Ubwo Ruganzu yarebye, yemera ko njya gusogongera azirikana ko nta nzoga nyinshi afite? Umva ko ndi umunyanda nini. Umunyanda nini ntiyanga kugawa. Kandi simpemutse, sinakoze ukundi atambwiye.
Yambwiye ngo nsogongere. Na njye nasogongeye, sinyoye. Ubundi bwo buriya buyoga bubiri nibwo yari ateze abahinzi? Henga ndetse nigendere. Sinashobora kumva imivumo y'abanyanzoga!
Twahubirana yanyica. Kandi ga koko ndahemutse! Nguriya arahindukiye. Mbega umujinya afite! Emwe ndahemutse! Emwe si uruda rwanjye rwananiranye!?

Umunyanzoga (wenyine): Icyago yagiye. Aramaze na njye sinashakaga kurebana na we. Bahungu se mbigenze nte? Ruganzu ndamubwira iki? Abahinzi nibahingura ndabakwiza he? Ndamenya nihisha he?
Ararinkoreye Ngunda! Ndahebye, ntawizigira rubanda... Ruganzu ntagira umwaga, ariko rero ntabura kumbwira nabi, birakwiye kandi. Nimbona ko arakaye, ndapfa kumusaba imbabazi, ahubwo izo nzoga nzazisubizeho ubwanjye.
Mana y'i Rwanda, urampe gukira irya none!

Ruganzu: Mbe Ngunda, iyo nda yawe ko yafoye cyane aho ni amahoro? 

Ngunda : Nyagasani ndasogongeye gusa. None se nari kugira ukundi mutantegetse? Ndetse ndabasezeraho kuko mfite ubwira, nasize umugore wanjye aniha. Ndagira ngo njye kureba ko yaba yaruhutse!

Ruganzu: Ni uko, genda amahoro. Ariko uramenye... 

Ngunda (ageze hilya): Nyagasani, ab'imuhira nibamvugira nabi, murangirire irnbabazi. Muzirikane ko inda yanjye yantannye! Nasogongeye gusa ariko ahari nakengesheje. Nibibababaza ahubwo nzariha.

Ruganzu: Genda rwiza, icyo ushaka kuvuga ndacyumva. Abahinzi banjye urabakoze. Ninsanga wazimaze, umenye ko uzariha nka zo kabiri, kandi ntuzasubire kungarukira mu rugo ukundi, kereka ku munsi nagutumiye kumpa umubyizi, ukaba igihano cyawe.

"Inda nini icura uwayihaye."
"Uburana urubanza rw'inda ntatsindwa."

Ngunda ageze imuhira, asanga umugore, umukobwa wa Gacumu, yabyaye. Nuko Ngunda atera kwa Gacumu kwaka ibihembo. Aragenda abwira Gacumu ati, " umukobwa wawe yarabyaye, nimumuhembe." Maze yungamo ati, "ndabona yagirwa na biriya bigega byombi."
Ibyo bigega bikaba binini cyane. Barabimuha, bagira ngo ntari bubashe kubitwara. Agira kimwe aracyikorera, ikindi aragihagatira. Icyo ahagatiye abaye agikiranuka mu irembo, atangira kugihekenya.
Agifatana Umukunguli, agihekenya Ngoma yose, agihekenya impinga ya Nyarubaka, akizana mu Gitare, agifatana Murambi agihekenya, agisingirana i Kangoma yo kwa Mpamarugamba, agikubitana mu Gakoni kwa Nshozamihigo agihekenya, aza Nyamagana yose agihekenya, aterera impinga ya Muyange, ageze ku Kinyogoto udukenyeri aratujugunya.
Ngunda yadukira ikigega yari yikoreye, aramunga. Icyongicyo akirya umwanya muto, kuko imisaya. yari imaze kumenyera. Maze agikura. ku mutwe, agitwara mu ntoki. Agitangirira mu Bihana kwa Mugunguje, akinyurana mu Ngorongali agihekenya, akirengama Sazange, asingira Kinkanga, Buhimba ayisiga mu kuboko kw'ibumoso, igihe ageze mu Gikirambwa kwa Nyiracunda, ajugunya ubujunde bw'udukenyeli munsi y'inzira!
Ariko inyota ntiyareka agera iwe. Umusozi arawucuba, asanga umushumba adahirira inka ze, amusaba amazi yo kunywa. Umushumba ayamuha mu gicuba cyuzuye. Ngunda ayabunda intama imwe, yongeza andi, na yo amubera iyanga, ntiyashira inyota. Nuko wa mushumba aramubwira ati, "nazanywe no gushokera inka zanjye, sinazanywe no kukuhira.
"Wa mushumba acaho, ajya gushoza inka ze hirya. Nuko Ngunda igikenya yicara ku kibumbiro, arakinywa, aragikamya. Ajya mu kindi kibumbiro, na cyo aragikonoza; arigata ibyondo byo mu isoko.
Ngunda amaze kunywa amazi yose yo mu bibumbiro no mu iriba, ajya mu ibuga araryama, agarika umwogo w'inda. Umushumba amanukana inka ze, aroye mu kibumbiro, asanga humye kera. Nuko inka ze zirarumanga.
Wa mushumba akebuka Ngunda haruguru ye, aravuga ati, "dore ruriya rudigi henga nze turugabane! "Arakunyarukira amukoza agacumu mu ibondo, bya bizi yanyoye na bya bishaka yatemaguye birahomboka, byose biva mu nda ya Ngunda, bimanuka ku musozi, biwucamo ibikuku. Nuko icyo gihangange gipfa cyishwe n'inda nini.

Kuri ubu Ngunda aba afite abantu benshi bamukomokaho. Ariko yamaze gupfa, abagore be bajya gushaka amazu, bajyana n'abana babo. Abo bana bari abaryi nka se, babura ibibatunga, bapfa uruhondobero bishwe n'inzara.

"Inda nini yishe nyirayo."
Rwanda Nziza  Indirimbo[SEP]Rwanda nziza Gihugu cyacu
Wuje imisozi, ibiyaga n'ibirunga
Ngobyi iduhetse gahorane ishya.
Reka tukurate tukuvuge ibigwi
Wowe utubumbiye hamwe twese
Abanyarwanda uko watubyaye
Berwa, sugira, singizwa iteka.

Horana Imana murage mwiza
Ibyo tugukesha ntibishyikirwa
Umuco dusangiye uraturanga
Ururimi rwacu rukaduhuza
Ubwenge, umutima, amaboko yacu
Nibigukungahaze bikwiye
Nuko utera imbere ubutitsa.


Abakurambere b'intwari
Bitanze batizigama
Baraguhanga uvamo ubukombe
Utsinda ubukoroni na mpatsibihugu
Byayogoje Afurika yose
None uganje mu bwigenge
Tubukomeyeho uko turi twese.

Komeza imihigo Rwanda dukunda
Duhagurukiye kukwitangira
Ngo amahoro asabe mu bagutuye
Wishyire wizane muri byose
Urangwe n'ishyaka utere imbere
Uhamye umubano n'amahanga yose
Maze ijabo ryawe riguhe ijambo.
Icyivugo cy'Igitoki  Ibyivugo[SEP]Umutima wanze gutututukwa
Kuko wataye rya ribori
Naje niruka mfite icyusa
Umutima wuzuyemo icyanze
Kuko umugenzi ugoboka iriya

Yari yambwiye incamugongo.
N'imigoroba irusha indi kurushya
Uwo wasanze ari simusiga.
Baravugaga jye sinsubize.
Ahubwo ngasiganuza irije,

Ari ugushondeka imbitsi nanze,
Ngira ngo yenda imbindikiranye
Igira ngo insuzumemo igihunga.
Nta gihumura yanteye,
Naramurebye murenza ingohe.

Nti, "cura igihunya ugana mu gihugu
Ntaho uhuriye n'abataraga."
Na we yandoranye ubwuzu.
Ati, "Iyo utuje ubwo bwema,
Nkabirangiza bwangu."

Uwo nasuzumye ubwenge
Nkamusangamo ubwangwe,
Arambwira ngahuzenza,
Nkamuzirika ku jisho
Namukunze nyamuntu.

Nageze hirya nyoberwa ikirizo,
Mubuze ikirari biranzonga,
Inzira yaciye imbera ishyamba,
Nsigara nshyamiranye n'iminsi.
Ngumya gucuragana mu gihuru

Nsa n'igihunyira kibuze amajyo;
Amaguru yanjye yabaye ubushye
Ntakishigura ngo gishyike hirya.
N'uwambwira iriba bashoka
Aho bashiriye abatubyaye.

N'uwambwira icyaduteye
Kunywa igihango cyo kurugenda,
Iyo nzira yose ikaba akarande
Abajya kurenga bakayituraga.
Imana Rurema ijya kuduterura

Yatwiterekeye ku ruganzo,
Itugaruraho iduhaza iminwe
Tumaze kwijura insibo cyane
Iti, "nimutaguze dore intambwe!
Se w'abavuka ati, "dore intera".

Umunsi urira undi urawukura.
Atarahinguka ku ntaho.
Ya mavamuhira amutaye,
Yuha akuya amenya agacuho.
Cya gicagate cy'urugendo

Kiramucogoza ahaca indaro.
Ati, "uyu mugambi sinywutaye".
Ni ko kubwira iryamutoshye,
Ati, "ushyire kera umenye iyi ntego
Ni cyo nguhereye intego zanjye".

Niba kandi ushibutse ayandi
Uzayashinge iriba ngushoye.
Inzira yabaye sinzi iherezo
Uw'ubu aregura ati, "ndagiye",
Agira ngo izuba rye ni ryo ryinshi

Rirusha irya se kwaka inzora.
Bwagoroba irye rikarenga.
Dusa n'iyahutse iroye urwuri,
Igira ngo ibimbuye uwo mubande,
Naho ubwo ni mukura w'izindi

Zikuru zayo zanogereje.
Nta rugendo rugera hirya,
Ni umuhanda gihogera,
Utarusha intera intambwe z'umwe
Niba ahawe kurambura.

Turasa n'ifi zo mu kizenga,
Zigira izazo ziti "muzoge,
Murore iherezo ry'iyi nyanja",
Naho ziriruka aho zivuye
Boshye izarozwe iyo muzunga.

Ndabaza impamvu y'iyi mpinga
Itagira n'umwe ucutsa impumu
Adaheze mu mpuzo iyiri munsi.
Ngumye guterera uyu mucyamu
Nzi ko mu cyeragati hariya,

Ngana mu cyuzi kizira inkombe?
Ngumye nshurange nshuma akarenge
Nsa n'umushumba uvuganya akamu
Ashora akariba kazitsembye?
Ngumye gushibuka nshibura hirya,

Imbuto duteye iyo zidatoha,
Ingemwe ziguyeyo ntizigaruke,
Igiti gitembye inyo zigatonda?
Ndanirenganya nibeshya
Ndumva nenda kwiregura

Kuko nashibutse ntabishimye.
Kandi n'ubu mbishize amanga,
Amayira ngenda ntavunura.
Mpiniye hafi ngasoma bwangu
Ntagumye kwangana n'umuvumba,

Naba mvumbye amaburakindi,
Nkarutwa n'upfa kuvomera.
Niba hirya havuga impundu,
Igituma ntumva n'impumeko,
Haraturikiye impini nyinshi?

Rwa rushashi rwahashotse,
Iyo ruhashimye amabuga cyane
Ntiruhuguke rurora hino,
Ya makombe asiga zivuka,
Ntanabwira imitavu y'ino

Ko ayo mazi arera imivanda?
Yenda amariba iyaba asumba
Ayo twisanganiwe adutunze,
Kuko zishoboka yo isibo zose
Nk'izashandazwe uwo murambi.

Nzaba ndeba iyo nderabose
Idatuma abijuse bayikuka.
Niba hirya iyo baba maso.
Yigize gashobya Insigamugani Bawuca babonye umuntu wananiranye[SEP]Uyu mugani baca ngo: "Yigize gashobya", bawuca iyo babonye umuntu wananiye amahari amuhigira; ni bwo batererayo utwatsi, bati "Naka uriya yigize gashobya nimurekere iyo!" Wakomotse kuri Rugero mu Bigogwe (Gisenyi); ahayinga umwaka w'i 1400.

Rugero uwo ntiyari umunyarwanda kavukire; yari yaravukiye i Bufumbira (Buganda). Icyo gihe u Bufumbira bwari bufite umuhinza wabwo witwa Bushengero.

Nuko Rugero ari we Abanyarwanda bise Gashobya, agandira Bushengero barangana, bigeze aho aramucika yiyizira mu Rwanda. Aza acikanye shebuja umutwe w'ingabo ze zitwaga Imparamba.

Ageze mu Rwanda rero yiturira mu ishyamba rya Bigogwe atabimenyesheje abategetsi b'u Rwanda. Arahiyuhiza gusa bya kiboko kuko yari yizeye ubutwali bw'ingabo ze yacikanye Bushengero. Icyo gihe hari ku ngoma ya Kigeli Mukobanya.

Amaze gutura mu ishyamba rya Bigogwe, akajya atera u Bufumbira akanyagayo inka akazizana mu Rwanda. Abafumbira bagakeka ko baterwa n'Abanyarwanda. Bukeye Bushengero atuma kuri Mukobanya, amubaza impamvu ituma amuterera igihugu kandi nta cyo bapfa. Mukobanya amuhakanira ko atari we umutera.

Noneho Abafumbira batangira kugenzura ubatera, bamenya ko ari Rugero wabacitse. Bushengero amaze kubimenya, atuma kuri Mukobanya, ati "Aho mu Rwanda hari umuntu w'umunyagasuzuguro wahanshikiye ariyuhiza atura mu ishyamba rya Bigogwe atanagukeje, none uzamubaririze, yitwa Rugero. Umenya ari na we ujya agaruka akantera.

Nuko intumwa za Bushengero zimaze gushyikiriza Mukobanya ubutumwa, yohereza abantu mu Bigogwe guhinyuza. Bagenda rwombo, bagezeyo basanga Rugero ahari koko, bagaruka babihamiriza Mukobanya. Na we ahuta atuma kuri Rugero, ati "Icyatumye unzira mu Gihugu ntubimenyeshe ni iki?" Intumwa zirikojeje Rugero, ati "Nimugende mumbwirire Mukobanya uwo, muti: "Nta gihugu cyawe arimo, ahubwo yibereye mu ishyamba, kandi iryo shyamba si wowe wariteye!" Intumwa zirakimirana zibibwira Mukobanya; yumvise icyo gisubizo cy'agasuzuguro ararakara, ahera ko agaba igitero mu Bigogwe; atezayo Abatsindiyingoma (ingabo ze), ati "Ariko muramenye ntimumwice, ahubwo mumumfatire mpiri mumunzanire numve uko anyisubiriza."

Abatsindiyingoma baragenda barasana n'Imparamba za Rugero. Abatsindiyingoma baraneshwa; barakonja bagaruka amara masa; babwira Mukobanya ko Rugero ari indahangarwa yabashobeye. Mukobanya amaze kumva ayo magambo, noneho arushaho kurakara; ati "Nimwicecekere nzigirayo".

Bukeye yigirayo koko, ingabo ze zambikana n'iza Rugero, na none Imparamba ziba ibamba; Abanyarwanda bagaruka bumiwe! Mukobanya abibonye yigira inama atuma kuri Bushengero, ati "Urantize umurindi dutere Rugero; umuturuke hirya muturuke hino tumukubire hagati, maze twikize amakungu!" Intumwa zirashogoshera no kwa Bushengero; ziti: "Mukobanya ngo mutize umurindi mwikize umwanzi Rugero; umuturuke hirya amuturuke hino mukureho umwanda". Bushengero arishima kuko yibwiraga ko agiye kubona uburyo bwo kwihimura. ati "Nimugende mubwire Mukobanya duhane umugambi".

Intumwa zimaze gusohoza ubutumwa, Mukobanya yumvise ko Bushengero yemeye kumutiza umurindi, azisubizayo ikitaraganya ngo zimushimire kandi zimubaze n'umunsi yihitiyemo. Ziragenda zisohoza ubutumwa, Bushengero aziha umugambi, umunsi ugeze ingabo zombi ziratera; zimwe zituruka inyuma y'ishyamba i Bufumbira, izindi zituruka imbere mu Rwanda; nanone Imparamba zirakotana zijugiriza Abanyarwanda n'Abafumbira icyarimwe; icumu rirahoga mu Banyarwanda no mu Bafumbira; bombi baneshwa uruhenu.

Nuko Abanyarwanda, bitegereza Rugero, batererayo utwatsi, bati "Uriya mugabo nimumureke ni Gashobya": ku mpamvu y'uko yabashobeye bamufatanije n'Abafumbira. Izina rimuhama rityo. Gashobya yigumira mu Bigogwe; amaze kuharambirwa ahimuka ku mugaragaro ajya i Gikore cy'Abalihira (Kabare) asazirayo. Ariko izina Abanyarwanda bamuhimbye risigara mu bitekerezo byabo; kuva ubwo babona umuntu yigize ikinani agashobera amahari amuhigira, bagatererayo utwatsi, bati "Nimumureke yigize gashobya" (nka Rugero washobeye Mukobanya na Bushengero bamufatanirije icyarimwe !)

Kwigira gashobya = Kunanira amahari; kunanirana.
Isega n'umuntu  Imigani, Abana[SEP]Umunsi umwe, umuhari wahuye n'isega, urayibwira uti, "umuntu agira intege cyane, nta nyamaswa yamukira itamuhenze ubwenge." Isega iti, "iyo mbona umuntu rimwe risa, ni ukuri naherako musumira."
Umuhari uti, "ejo uzaze nkwereke umuntu kandi nzamugufasha." Nuko ngo bucye mu gitondo, isega n'umuhari bijya kwicara ku nzira, aho umuhigi yajyaga anyura iminsi yose. Ubwa mbere hanyura umusirikari ushaje.
Isega ibaza wa muhari iti, "uyu ni we muntu?" Umuhari uti, "oya, uyu yahoze ari we kera." Inyuma ya wa musaza haturuka umwana, aza amukurikiye. Isega iti, "umuntu ni uyu?" , Umuhari uti, "uyu azaba umuntu kera, ubu ntaraba we."

Hashize akanya, umuhigi ahinguka hirya afite imbunda ku rutugu n'inkota mu hitugu. Umuhari uti, "dore noneho umuntu araje, genda umufate, jyewe nigiriye mu mwobo wanjye."
Nuko isega igenda igira ngo ifate wa muntu; imugeze iruhande wa muhigi ntiyatinya, ayikubita isasu hagati y' amaso, isega ntiyabyitaho, izinga umunya ikomeza kumusatira. Umuhigi arongera ayikubita irindi sasu.
Isega irihangana iramwegera cyane. Imaze kumwegera, akura inkota ye, ayitemagura hose. Isega igenda ivirirana, isanga umuhari itaka cyane. Umuhari urayibaza uti, "mbega mwana wa da! Aho ntiwanesheje wa muntu!"
Isega iti, "ceceka sinarinzi intege z'umuntu, ni we ugira intege z'ukuri. Ubwa mbere yenze inkoni yari ku rutugu, ayishyiramo umwuka, ayinturikiriza mu maso birantokoza rwose; arongera ubwa kabiri abinturikiriza ku mazuru, numva bimeze nk'unteyeho amabuye; arongera yikuramo urubavu rumwe, ararunkubita. Nari ngiye gupfa rwose."
Umuhari uti, "erega umenya wahashye! Ntuzongere kwirata ukundi rero."

"Uguhiga ubutwari muratabarana." kandi ngo, "Ubwenge busumba ubugabo."
Akamarimari  Ibyivugo[SEP]Kera habayeho umugabo, bukeye ashaka umugore, babyarana umwana w'umukobwa, bamwita Nyamahe. Nyina akamuhozaho ijisho igihe cyose, akamutoza n'imico y'abantu. Umwana aba aho, amaze kuba umwangavu, nyina arapfa. Nyamahe asigarana na se. Akomeza kugira imico nyina yamutoje. Se yitwaga Muhozi. Yiyumanganya urupfu rw'umugore we iminsi mike; bukeye ashaka undi mugore. Uwo mugore aza ari gica, aza yanga Nyamahe. Uwo mwana ariko aramushobokera; bitewe n'uburere bwiza nyina yamuraze. Nyamahe amaze kuba inkumi ashaka kujya kwa Nyamuhanzi nk'abandi bakobwa, kwihangisha amenyo. Niko abakobwa b'icyo gihe babigenzaga, ngo bazakunde basabwe. Abikojeje mukase, amutera ibyatsi. Umwana aremera aguma aho. Bagenzi be baramubwira bati, "ngwino tujye kwihangisha amenyo, nawe uzasabwe ushyingirwe." Abibwiye mukase, na none aranga. Ababwira ko atarahirira inyana ubwatsi. Kandi ko ataraha abana amata. Ati, "nimwigendere." Abana buwo mukase bamaze gukura, bajya kwihangisha. Nawe aricecekera. Ariko nawe agahora yifuza kujya kwihangisha amenyo nk'abandi.

Bitinze Nyamahe amaze kubona ko atazabona uburyo bwo kujyayo ku manywa, yigira inama yo kuzajyayo nijoro. Bumaze kwira, imirimo yose irangiye, yambara uruhu rwe rwiza, araboneza ajya kwa Nyamuhanzi. Agitirimuka aho, ahura n'abakobwa bavayo, asanga ari beza; araturika ararira, avuga ati, "Mukadata yanyanga, arakangwa n'Imana." Nuko arakomeza agera ku giti cy'umurinzi cyari munsi y'u urugo rwo kwa Nyamuhanzi. Akihagera, yumva Nyamuhanzi aramubwiye ati, "aho wajyaga urahageze." Nyamahe araza, nuko Nyamuhanzi amutaka ubwiza aramunoza, amuha n'amenyo y'urwererane, Nyamahe arishima. Nyamuhanzi Ati, "genda ntuzamara kabiri utarasabwe. Maze ureke kwanduranya na mukaso." Yungamo ati, "ntuzerekane amenyo yawe." Nuko umukobwa arakimirana, arataha. Ngo bajye kubona, babona Nyamahe arasa n'inyenyeri, barumirwa. Barumuna be ishyari rirabarya. Mukase nawe atangira kumugusha neza, ariko undi akanga guseka.
Abwira abakobwa be ati, "nimukureyo amaso; yahanzwe ubwiza n'ubundi yari abusanganywe." Ariko akomeza kumuvunisha imirimo. Se Muhozi ntacyo yari azi. Kuko Nyamahe yahoraga yicecekeye. Buracya baza gusaba Nyamahe. Bamusaba ku manywa. Nimugoroba se aramushyingira. Umukobwa arashyingirwa, atandukana na mukase. Mukase bimwanga mu nda. Atangira kumuteranya n'iyo yashatse, ati, "muramenye dore mujyanye umukobwa w'igitsire. Ntagira uwo asekera." Nyirabukwe arita mu gutwi; bimutera amatsiko. Aramugenzura.

Asanga koko umukazana we adaseka. Nuko aza kumuteranya n'umugabo we. Umugabo ariko ntiyabyitaho. Nuko umugabo akajya amwihererana, akamubwira ati, "Nyamahe wasetswa n'iki?" Undi akamwihorera. Akamubwira ko Imana yabimubuje. Ahubwo akaririmba ati, "naho waza ubwawe, sinasekera abana. Naho wazana umwami, sinasekera abishywa. Naho wazana imfura, sinasekera abiru. N'aho wazana Imana sinseka. Ese Nyangoma ya Muguya nsekera iki?" Umugabo akamwihorera. Bukeye Nyamahe amaze kugira imbyaro eshanu, abantu bose baramuzira, bamuziza ko adaseka. Asigara akunzwe n'umugabo we gusa.
Bibanga mu nda. Nuko baza kwoshya umwana we w'imfura bati, "ubwire nyoko agusekere. Urire ahubwo ugeze n'aho gupfa. Umwana ati, "koko aho nabereye, sindabona mama aseka." Umwana araza yicara iruhande rwa nyina aramubwira ati, "nsekera." Nyina aranga. Umwana ararira, arapfa. Nyamahe arabihisha, yifasha umwana amuhamba wenyine. Abeshya umugabo ngo yagiye kwa sekuru. Bukeye boshya umwana wa kabiri. Nawe bigenda kwa kundi, nyina yanga guseka. Umwana ararira arapfa. Boshya uwa gatatu n'uwa kane. Bose arabangira, barapfa. Nyamahe yemera ko abana bapfa aho kumena ibanga ry'Imana. Akomeza no kutagira ijambo abwira umugabo we. Umwana wa gatanu ari nawe w'umuhererezi nawe abwira nyina ngo ni amusekere. Noneho Nyamahe biramuyobera.

Asanga agiye gutera agahinda umugabo we atazashira. Umwana atangiye kwinginga nyina ngo amusekere, amukubita mu mugongo, aramuheka. Yenda amata, yicara ku ntebe. Nuko araturika ararira avuga ati, "Nyamuhanzi, wankuye aha ngaha. Utunma ntandukana na mukadata. Umbwira kutazamena ibanga sinarimena. None ungize ute?" "Ihorere Mutesi. Niwanga guhora ngushyire uwakumpaye. Umvira nkuguyaguye, mwana wanjye". Ngo ajye kumva yumva umwana mu mugongo arapfuye.
Nyamahe nawe abona ararigise, arigitana n'intumbi y'umwana yari ahetse. Nuko yumva Nyamuhanzi iramuhamagaye ati, "Humura mwana wanjye sinaguhermukira kandi waranyumviye. Amaherezo, nuko aramuzura, azura n'abana be bose, arabamwereka bose uko ari batanu. Amuha inka ngo aba yarahawe naba sebukwe, iyo batamuziza ko atabasekera nk' abandi. Amuha n'abagaragu n'abaja. Nyamuhanzi ati, "genda maze ujye usekera abantu bose". Nuko Nyamahe aragenda. Ahinguka mu irembo ry'umugabo we, ashagawe n'abana be n'abaja be, n'inka n'ibisabo.
Aza asekera umugabo we. Umugabo amubonye ati, "ngwino Gitare kintwaje ubugingo." Barahoberana. Nuko umugabo we arabyukurutsa. Inshuti ze ziraza, barishima. Umwami aza kumenya ibyabaye. Umugabo wa Nyamahe amugira umutware. Amuha inka n'imisozi. Nyamahe abana n'umugabo we. Babaho neza. Baratunga, baratunganirwa.
Nacumuye iki, Data  Imivugo[SEP]Umubyeyi wambyaye yankunze nkivuka
Uwambyaye arahembwa aracanirwa arota
Aho asohokeye aronsa araheka araberwa
Nkaba umwana mutoya wavukanye indwara
Babunga bamvuza mbaraza rubunda
Babyemera byose kubera urukundo

Umuhungu nasanze wantanze kuvuka.
Tubana aho neza tuneza ababyeyi
Ubugumba buraza bafunga kubyara
Tubyirukana ubwenge duhinda agahinda.
Uwo means wa mama akareba amatungo;
Nkaguma imuhira nkagenza inzu yose.
Abakuru bagahinga ngo inzara itaduhumba,

Ubwo imyaka iragwira amatungo aba yose, 
Agaturanyi bacu bagira ishyari ryinshi.
Tubaho mu butoya dutozwa gukunda.
Duhesha ababyeyi agaciro mu bandi.
Tububaha twembi jye n'uwo muhungu
Uhasanga dukunzwe agaciro gahwanye 
Umuhungu arasiza ahashinga umuganda,
Imigambi iba yose ubwo ashima umukobwa.

Inzu yuzuye neza se ajyana ikibyindi
Amukwera inka nziza igishashi Kabondo
Nkareba ibyo ngibyo nti "azampa inka najye."
Mu bukumi nditonda mba umwari ubikwiye.

Ubwo Imana irabyumva umuhungu aba araje
Duhura mukunze mushimira iwacu
Umukambwe ati "naze ndabyemera najye."
Ntibyatinda iminsi ubwo inzoga ziranyobwa
Bavuze iby'inkwano umuranga ati "nta yo."

Umusaza arabyanga ati "nzamuha abandi."
Umuhungu arabamba ati "nzajya guhaha."
Wa mwana wa mama umugore aba aratwite!
Umuhungu nakunze aba avuye i Bugande!

Ishiringi yahashye azigura inka y'igaju
Ayitanga aho iwacu babona kuntanga
Musanga mukunze duhuza imigambi,
Turwanya ubutindi buranga burera, 
Turembye aracika asubira mu mahanga.

Nsigara meze nabi ubutindi bunuma.
Ngapfira iyo ngiyo ab'iwacu barenzwe
Bateretse amapfizi bacaniye imbyeyi
Nkabwira abakunzi nti "nanzwe na data
Wahaye inka abandi jye akangira uw'iyo

Uwahashye ngo antunge akamwaka icyo ahashye 
Agateza ubutindi aho atanze icyo abyaye
Ngacana Burundi n'icyitwa agatungo
Uwavukanye najye akazazirya zose
Ngapfira iyo ngiyo ngacibwa muvbyacu.
Icyo nshaka kukubaza mubyeyi wambyaye,
Ni ikintu wampoye ujya kunca mu bandi
Aho kumpa inka nanjye ukatwaka n'iyacu!
Ukagwiza iby'iwacu jye mponda umunono!"
Urwo mpfuye urwo ngurwo ndupfanye n'abandi
Uwapfuye urwo mpfuye ntarenganye Imana
Aho ahubwo ababyeyi muhibaze cyane.
Inzoka n'Igikeri  Imigani[SEP]Nsigaye ngenda ayintamire,
Intaho yanjye ni ngufi!
Ndareka aho najyaga nigerera,
Hakambera ijuru-inyuma!
Ndigendera ay'abasinzi,
Singisimbuka akatsi!
Ndagenda nikubita umutego,
Nkiyesa imbere yanjye!
Nsigaye nigendera ay'umucuko,
Ndacuma akarenge!

Nava mu gikali njya ikambere
Imvura yose ikampitiraho!
Nsigaye ndi umucuze nk'intozo
Ni yo babona yashaje
Bakayambura imisibo!

Ndacyakora se iki Bahe banjye!
Uru Rwanda ko ntaruhingamo sinahure,
Singire n'intege zo gufata inkoni
Ngo njye kwihakirwa bushumba,
Uko murora, nzahereza he?

Nabuze uw'incuti wanshorera
Tukagenda umuseke ucyeya,
Ngo antereze inzira ya Rutare,
Ngo nsangeyo Rwabugili wahoze antunze,
Maze rizarase ngeze mu bitwa bya Munanira!
Ngo nimpinguka ambaze bwangu,

At: «Uracyakora iki Nyarusaza,
Ko watinze kunsanga ino? »
Nti: «Ndi aho, singitarama ku manywa,
Singitarama na nijoro:
Lya jambo nahoze mfite liragatabwa! »


Ibyiruka rya Maheru 1  Imivugo[SEP]Abandi Imana zirabaha,zabahaye Muhigirwa

Icyamoa imfizi y’urutare,nayo nkayitura Muhigirwa

Icyampa abana bariranya,akampa abandi b’ibisage,

Nabo nkabatura Muhigirwa.Akwice Ingogo biganya,

Akwice Ingaragazabugabo

Akwice Ingarika mu mahina

Akwice Nkaka y’abagabo

Ntugahandwe ku rurimi,nacyo ikirenge kirahari,

Kandi ntugatumbe ku mutima.
Inkubito ya Rutagumirwa n'ishyaka  Ibyivugo[SEP]Iteka intimba 
intaha umutima
uko ntereye agatima
muri Mata 1994
mata y’amatage.

Mata 1994
u Rwanda rwino
Rwari rwiza
Rwambara umugayo
umugambi mubisha
wo guhitana abatutsi 
uratangira ntarutangira

Baratangatanga biratinda
uwari umuntu
yitwa inyamaswa
inyenzi inyangarwanda Nandi.

Mata y’amatage..
Mu mvura y’amahindu
mu mivu y’amaraso
mu bibazo uruhuri
Mata wee!

Wowe tutazigera tujya imbizi
wowe ntangiriro
y’inzira y’inzitane
ku nzirakarengane ibihumbi 
iri shavu rinshengura
nzarigushinja kugeza nshaje

Iyi ntimba intimbura
nzayigutura kugeza ntabarutse
wowe Mata y’amatage

Mata y’amatage
Ukwezi rugira atageze ino
ukwezi ubwicanyi
bwatojwe bugatorwa

Ukwezi kubi
kazungu atanzahuye
yanyumvise ntaka akitahira
namubonye nk’inyange 
Kandi Ari impyisi mahuma

Kugitsure kibi
inzirakarengane zigatsembwa
Mata y’amatage
impinja zarishwe
nta mpamvu namba

Ababyeyi barabyazwa
babyazwa imburagihe
igihemu gihabwa intebe
interahamwe ziratimaza
zirara mu batutsi ziroreka

Mata y’amatage
ahatarabaye impuhwe
habe no ku mpinja
gucura inkumbi
byabaye nk’ikindi abagome bambaye

Mata y’amatage
ukwezi kubi
igihe impuhwe zimuka ino
umuntu agateshwa agaciro
akicwa butungo

Mata y’amatage
ukwezi nyabarongo isingiza
Yisasiye abadususurutsaga
inkongoro zarakungahaye
zigaburirwa imibiri
Yabatubyaraga bari mukaga.

Mata y’amatage
iyo utavuka
tuba tukivuruganya
iwacu nta maganya

Rwanda rwanjye
agahinda ni kose ndabireba
abashakamba bawe
bagjye tutabishaka
nubwo abishi babishimye

Rwanda nkunda 
nkwambariye impumbya
nubwo ntagarura za mpundu
nzakuba impande nguhoze amarira

Amajyambere yawe
nzayabera umurinzi
Kandi uziha kugenga ingengabitekerezo
iganisha ku macakubiri
nzamwicaza nyimuceho

Ayicire nyicagagure
mwicaze mu gacaca
ducoce ibitagusenya
isano yawe
imwe itasibangana

Tuzayisasaho idusunike
mpaka ku gasongero
mata nyimwaze
imbone ku mwaro
wibyiza byose

Amata yongere avune imitozo
ingeri zivumere.
mfura nziza
nganji mwagiye
mugire iruhuko ridashira

Urugendo rwanyu
rwanteye igikomere gikomeye
ikivi cyanyu nzacyusa
naho icyaha cya Mata
cyadukomerekereje ijabo

Gusa aho kwa jambo
mwizihirwe turabazirikana
naho imyaka yaba amajana
tuzaba kukibazirikana
koko mwagiye tukibakeneye

Mukomere bikwiye
amaraso rwose
ntazigera atemba inaha
gusa urukumbuzi ni rwose
u Rwanda rwantumye ngo mukomere.

Rubyiruko mwebwe
Rwanda rwejo
amateka yo hambere
yabyaye amatiku
atera intimba

None mbatoranyije
nk’intore
ngo dutwazanye
mpaka hakurya
dusirimure u Rwanda.

Rwanda nkunda
nkundira nsubike inganzo
nsubire ku isoko
nibuke ingenzi
ngeneye inganzo

Nzifurize iteka
kuruhukira mu mahoro 
amwe atagerwa ku mashyi
Kandi aho batetse ijabiro
ibiganza byabo bizahore bigaba amariza.
Nyiramubande  Imigani[SEP]Kera habayeho imbeba eshatu, Rwezamenyo,
Binwete na Semerwe. Izo mbeba zaravukanaga.
Zabanaga mu mwobo munini wo mu ishyamba
rigari rya Manyinya.
Igihe kimwe, izuba ryaracanye, imvura irabura,
amapfa aratera, ibimera byose biruma, ibiribwa
birabura. Nuko za mbeba zibura icyo zirya,
zirasonza, zirasonza weee!
Nyina w’izo mbeba ishakisha ibiribwa hafi aho,
ariko iraheba. Ihitamo gufata urugendo rurerure,
ijya gushakisha aho yakura ibiribwa. Irashakisha,
irashakisha, ishakisha hirya no hino ibiribwa
by’utwana twayo.
Hashize iminsi itarahindukira, za mbeba zigira
inzara kandi zikumbura nyina, zikajya zirirwa zirira,
zinwigira cyane ziti “nwiii! Nwiii! Nwiii!” 
Rwezamenyo igira igitekerezo, maze ibwira zene
nyina iti “reka mbabwire! Reka tujye muri ruriya
rugo rw’umuhinzi dushake icyo kurya. Dushobora
kubona amasaka, ibishyimbo, amamininwa,
amashaza cyangwa ikimuri! Nkunda ikimuri
weee!”
Semerwe irazongorera iti “umuhinzi n’umugore
we barasiniziriye, reka twinjire vuba mu gikoni.”
Nuko ziranyonyomba zijya mu gikoni zitangira
gushaka ibiribwa. Zishakira munsi y’intebe
ziraheba. Zishakira mu nkono ziraheba.
Rwezamenyo igiye kubona, ibona urweso
rw’ikimuri ku meza. Igira amerwe, itangira
kwihumuriza ari na ko inwigira iti “huuu! Nwii! Nwiii,
Nwiii! Huuu!”
Rwezamenyo iranwigira iti “yooo! Ikimuri!
Ndashonje! Reka twirire iki kimuri.”
Rwezamenyo iritunatuna yitegura gusimbukira
ku meza. Binwete na Semerwe zirasakuza ziti
“oya! Reka twitonde. Ubu se haramutse hari
rwagakoco?”
Rwezamenyo ihagarara akanya gato, iriyumvira
kuko itashakaga kugwa mu mutego.
Kwihanganira inzara birayinanira, isimbukira kuri
rwa rweso ngo Pwa! Itamira ikimuri kiryoshye,
yuzuza amatama, irarya, iraryaaa!
Ikebuka aho yasize Binwete na Semerwe
irazihamagara iti “Binwete weee, Semerwe
weee, mwigira ubwoba, hano nta rwagakoco
ihari, nimuze turye!”
Impumuro nziza y’ikimuri ikwira mu cyumba.
Binwete na Semerwe zirihumuriza, zirongera
zirihumuriza. Impumuro nziza y’ikimuri irazikurura
maze zisimbukira ku meza, zigwa muri rwa rweso
rw’ikimuri ngo “pa!”
Za mbeba zose zitangira kuryana umururumba.
Zikajya zizamura utuzuru zikihumuriza ari na ko
zinwigira ziti “huuu! Nwiii! Nwiii! Nwiii! Huuu!”
Za mbeba zimaze kwijuta, zisohoka muri rwa
rweso zitangira kubyina, ziraririmba zitangira
gukinira muzunga ku meza, ntizabona aho
rwagakoco yari iri.
Zirazungazunga, zirazungazunga no muri
rwagakoco ngo pa!
Rwagakoco izifata imirizo ngo “koco!” Zigerageza
kuyivamo ariko bigeze aho zirananirwa,
ziranwigira, ziranwigira ziti “nwiii! nwiiii! nwiii!”
Zirarira cyane, nuko urusaku rwinshi rukangura ba
nyir’urugo.
Umuhinzi n’umugore we bahengereza mu gikoni,
babona za mbeba eshatu zirira ziti “nwi! Nwi! Nwi!”
Umugore abona rwa rweso rw’ikimuri rurimo ubusa!
Aravuga ati “yoooo! Utu tubeba twagize inzara!
Hashize iminsi izuba ryarakaze, ibiribwa byarabuze
iwabo mu ishyamba!” Umugabo we ati “Ibyo ni
byo, ariko ntabwo zigomba kundira ikimuri!” Nuko
akingura urugi, afata rwagakoco ayijugunya hanze.
Imbeba eshatu, Semerwe, Rwezamenyo na
Binwete zibona zirimo ziguruka mu kirere, zigenda
zinagana muri rwagakoco.
Mu gihe zari zitangiye kumva umunyenga
rwagakoco igwa hasi irafunguka ngo “pa!”
Imbeba zivamo ziravuduka.
Ziravuduka, ziravudukaaa, zihumeka zigeze mu
rugo!
Zigeze mu rugo zibona nyina yateguye ibiryo
byinshi ku meza. Iravuga iti “bana ba, nabaguriye
ikintu cyizaaaa. Ikimuri!”
Zirarebana, maze zizunguza udutwe ziraboroga
cyane ziti “oya mama weee! Duhe ikindi kintu
icyo ari cyo cyose ariko kitari ikimuri.”
umugani wa Nyarubwana umugani inkomoko kutavuga ku imbwa[SEP]Uyu mugani baca ngo: "Yigize syoli", bawuca iyo babonye umuntu wese wigize umushirasoni kabuhariwe, akaba ikinani muri byose; ni bwo bagira, bati "Uno mwana cyangwa uno muntu yigize syoli!" Byakomotse kuri Syoli w'i Nyagahanga (Byumba); ahagana mu mwaka w'i 1600.

Syoli yabyirukiye ku Cyuru (Byumba), ku ngoma ya Mutara Semugeshi; abyiruka akunda umuhigo, aba umuhigi w'umukogoto; akica inyamaswa z'ishyamba ndetse ntakangwe n'iz'inkazi: nk'intare, ingwe, imbogo n'izindi. Abandi bahigi baza kumurarika ngo bazajyane guhiga, akabakabukana ngo ntibazi kurasa; ati "Nzijyana n'umuheto wanjye!" Umugore we yamugira inama yo gufatanya n'abandi kuko nta mugabo umwe, Syoli akamutwama, ngo: "Aho ntugira ngo nanjye ndi nka bamwe mupfa kwita abahigi!" ati "Uretse no kujyana umuheto n'aho najyana inkoni yanjye nta nyamaswa yandinda!" Umugore agatererayo utwatsi ati "Urambone!" Ariko bimwanga mu nda, bukeye ashaka inzoga, ayijyana ku Cyuru kwa sebukwe (se wa Syoli).

Agezeyo abwira sebukwe, ati "Dawe iyi nzoga nkuzaniye ni iyo kugira ngo uzampanire umuhungu wawe yarananiye; yihaye kujya ahiga mu ishyamba rya Nyagahanga wenyine, kandi muzi uko rimeze; ati "Ndetse n'abandi bahigi bamuraritse arabirukana ngo ni we uzi umuheto wenyine, batirimuka, nagira ngo mwumvishe ukuri kwabo akantwama akandaza ku nkeke ankoba. Sebukwe aramusubiza, ati "Genda, ndamara gatatu nkaza kubaza icyo kiroge uko cyigize".

Ya minsi ishize, umukambwe arashyogoza ajya i Nyagahanga iw'umuhungu. Agezeyo asanga Syoli yagiye guhiga wenyine; nimugoroba abungukana ingwe yishe, asanga se yicaye iwe amwereka umuhigo. Amaze kwicara, se aramubaza, ati "Mbese ko uje uri umwe, abandi mwahiganye bari hehe?" Syoli, ati "Nta bwo mpigana n'abandi mpiga jyenyine. Se, ati "Ese mwana wanjye niba uri n'umukogoto, harya urasa umuhinyoro ntiyarengera uzi kwinjiza?" Syoli ati "Aho nabereye sindahigana n'abandi." Se ararakara; ati "Nkabona n'umugore wawe yaraguhannye ukamunanira, koko wigize intabikozwa!" Yungamo, ati "Harya ngo wica ingwe sha! hari ubwo urutoni urunguru ruzakwihererana ubure kivurira!" Umusaza arara ataraye, bukeye azinduka yitahira. Amaze gutaha muka Syoli asigara mu mazi abira kuko yareze umugabo kuri sebukwe. Syoli arabisha, abwira umugore; ati "Ubu ngiye mu ishyamba kandi sinjyana umuheto, ndajyana icumu n'inkoni yanjye nkuzanire intare; ariko nimara kuyikwereka wiyimbire; noye ayo!"

Nuko aturumbukana icumu n'umujinya wica inka, ubwo hari ku kagoroba, ageze ku ishyamba ajya ku nama mu rucucu rwari mu nsi y'inzira, agisutama urukwavu rumuturumbuka mu nsi yiterera hejuru, agira igihunga, aragwaguza, yishita ku icumu rye ryari rimushinze imbere, rimwahuranya umutima arahwera; azimira atyo azize guhinyura ay'abakuru. Kuva ubwo rero rubanda bibuka uko yajyaga ananira abamuhana ntakangwe n'inyamaswa z'inkazi, bakurizaho bavuga ko umuntu wese wananiranye mu mico akigira intabikangwa yigize syoli.

Kwigira syoli = Kunanirana mu mico.
Rugamba Urugangazi  Imivugo[SEP]Uraho se Rugamba urugangazi
Uraho musore usumba ibisonga
Uraho mfura ihoza imfubyi
Uraho muririmbyi w'umuhimbyi
Uraho ntore dutonesha
Uraho muhanga w'umuhanzi
Uraho gihangange mu bya Gihanga?

Ndakuramutsa kuko ndamutse
Ndagukumbuye mba nkubuze
Ndagutashya gira amashyo
Ndakurata kuko uri indatwa
Ndaguhimba kuko umpimbaje
Ndaguhunda igisigo
Bagusasire usinzire

Ufite inganzo irimo inganji
Ufite imivugo irimo imivuduko
Ufite uruhanga rurimo ubuhanga
Ufite ubuhanzi burimo imihango
Ufite ururimi ruzira uburimi
Ufite amagambo arimo imigambi
Urata u Rwanda ruzira indwano

Wagaruye umuco wari ucitse
Wahojeje abahogoye imihogo
Warariranguruye nk'umwirongi
Wagiye mu myato abato barayitoza
Wakubise inkotanyi mu bitugu
Wahesheje ishema u Rwanda

Iyo numva mfite agahinda
Ndahindukira ngashaka
Indirimbo uhora uhimba
Z'Amasimbi n'Amakombe
Zirangwa no kumara irungu
Nzitega amatwi ngatwarwa
Ishavu rigashira mu nda

Imivugo uhora uhimba
Uhereye kuri "Mahero"
Ukibuka "Amibukiro"
Ugacyurira kuri "Cyuzuzo"
Irahebeje ni ihanika
Mpora nyiharaye sinyihage
Uri umuhanzi byahamye

Ninkumanyurira ibango ku nganzo
Si ukubera ikimenyane
Ni uko nakumenyeho urumenesha
Ukaba mukuru mu gusigura
Mu gusiga ukaba waradusize
Abashaka kubyiga bakakwigana
Interuro n'intego bikaba injyana

Subira mu nganzo uhimbe Ruganzu
Abakurambere ubateze imbere
Udutekerereze amateka y'ubutegetsi
Igisigo ugisasire ugisoze
Ririmba ibisiza n'ibikombe
Amakombe yitotombe akome yombi
Amasimbi yisimbize avune sambwe

Tabaza abatatanye baterane
Maze abatangana batarame
U Rwanda turwondore
Rugarure indoro ya Ndori
Abatatu be gutotezwa
Abato batete batone be gutonekara
Harimo abahizi musangiye imihigo

Hano ishyanga inyuma y'ishyamba
Aho ishyano ryadushyize
Amashyaka yashyamiranye
Ishyari ryiyambitse ishyira
Abashyirahamwe bagashira
Abandi bakambuka ishyamba
Ishya ntiryahiriye abarwana ishyaka

Aho tunyanyagiye isi yose
Aho inyambo zihera mu nyumba
Aho inshongore zidashoka
Aho abagabo batagabana
Aho abagore badatega ignore
Tuhafite inyamibwa n'inyange
Intyoza mu kugayana no kuganira

Florida muka Milimba
Arahimba akaririmba
Indirimbo z'inkabya-mirimbo
Iyo akugororeye akarigorora
Akarikaraga akarigoshya
Aguca intege ntugende
Nawe ubutaha nzamutaka

Dufite akana Mutamuriza
Uriza n'abonsa amariza
W'ijwi rizira amakaraza
Uduhogoza aririmba ibihozo
Urirangurura rikarangira
Uritobora rigatora
Ni we umbikira bukira

Hari Kayirebwa wareze
Ni ikirangirire cyarenze
Ni icyogere mu mahanga
Ni ijigija mu bajijutse
Ni isheja ntiyijanwa
Iyo arishotoye yishimye
Riragushegesha ugashira

Uzi Gisanura cya "Sekidegede"
Ahora ahimba bihimbaje
"Umwana wireze" ni yo aherutse
Igihe duhuye twitabye Impuruza
Yarayicuranze arayikubanga
Iryohera amatwi adafite inanga
Inama irangira ikirangira

Wumvise itorero rya Sentore
Riteraniyemo Iminyana
Izo ntore ni inyamibwa
Dore ko zinyaruka nk'izinyereye
Iyo zicinye umuhamirizo
Zikongeraho akadiho zinihira zinikiza
Ubona zicyeye ari urucyerereza

Wari wataruka ngo ubone Imitali
Yateranye iri mu itorero
Igitaramo cyabo giheruka kwa Mutara
Ni igitego mu babitegereje
Abo bari kubarora ni ibirori
Biba ari ibyago kubura ibyo byiza

Muri bene Gihanga bari mu mahanga
Harimo abahanga bafite uburanga
Harimo abahanzi koko b'imanzi
Harimo imena zitamena ibanga
Harimo benshi bazi byinshi
Barwanira kwambika ikamba u Rwanda
Uradusabire dusubirane tugusange

Erega Rudasumbwa abagabo barasumbana
Abasumbakazi basumbirijwe barasurana
Rengera Kabengera warenganijwe n'urungano
Kandi abangavu babengerana bamubenguka
Ubu yaracupiye agwa mu icupa
Uwo mucurabwenge aracibwa bitarabaye mu muco biba igicumuro
Kandi yarabyirutse abyina nka Byusa

Ndagusezeye nkindi ikinditse imidende y'umudendezo
Ntuntwame dusangiye amatwara
Nanjye ndasiga ngasigura
N'iyo mpimbawe ndahimba
Ubu ndakora impamba
Impamvu nshaka gucuma intambwe
Ni ugutaha ngo turutake.
Ndatabariza Abagore  Imivugo[SEP]Urandeba ngo ayi
Ngo ndi umugore singoye
Ngo ndi ku ngoyi yawe
Ngo igihugu ni icy'abagabo
Ngo nta mugore ugira ijambo
Ngo uruvuze umugore ruvuga umuhoro

Urandeba ugacira
Ukicinya icyara ngo uri umugabo
Ngo Imana yakuremye neza
Ngo abagore ni ibigoryi
Ngo ndakagorama ibirenge

Urancurika ukancurukura
Ukancura bufuni na buhoro
Ukamviraho inda imwe
Ukanyubika ukangarika
Ukantuma epfo na ruguru
Si ubugore ni ubugaragu
Ni urujijo rw'ubuja

Nkubera isoko y'ibyishimo
Ukambera inkomoko y'ubwoba
Uratunguka nkikanga
Nkihindira bucece mu nzu

Nivugira nk'abandi
Uti 'umva kanwa kabi'
Ubwo ukamiza ishokoro
Nagira inkuru mbara
Ngo nimfunge urunwa rwanjye
Wavuga nkagusubiza
Uti"Umva iyo ngare"
Cyangwa ukandisha agashino ka mama
Nkagasangiza amabya ya data

Ndikandagira sinkome
Ngo ntahava nkomereka
Ukamvanamo iyo kotsa
Ukandangiriza iminsi
Ukampekesha amaboko
Ukanyereka iyo mwinikaga

N'iyo tugeze ku murere
Nturushya unandeba
Bitugu bitumva incyuro
Ujundika amatama nk'inturo
Ukitumberera mukirere

Iyo uteterejwe n'umusonga
Wicuma ugana aho ndi
Ukankina nk'umupira
Icyuya cyakurenga
Ukarengera muri douche
Utitaye ku wo mubanye

Ubwiza bwanjye urabwonona
Ukampindura ingegera
Warampawe ndi ingenzi
Ukangenza uko ushaka
Wamara kumpaga
Ukampahiraho abandi
Ukanyita amazina
Ngo ndi igifuka
Ngo nsa n'umwavu
Ngo singira isura
Ngo sinzi gusasa
Ngo abagore baragwira
Ngo ni wowe wakanyemeye
Ukanyita kasha
Ukankenyeza rushorera
Ukampambiriza ngataha
Nkagenda nikoreye amaboko
Mboroga inzira yose
Ntagira shinge na rugero

Rwose mugabo wanjye
Wamenye neza yuko
Nanjye ndi umuntu nkawe
Twaragijwe iyi si twese
Ngo tubane dusabane
Ishyari n'ubuhemu  Imigani[SEP]Umugabo Yuli yabanaga neza n'umugore we, nta ntonganya, nta mwiryane. Umunsi umwe Yuli arazinduka, asiga umugore we imuhira wenyine.
Bamwe mu baturanyi be ariko bakamugirira ishyari. Ntibukeye kabiri, baraza babwira muka Yuli bati, "intambara yaciye ibintu, abantu baraterwa ntibasahure, keretse amafaranga bihambiriyeho.
None rero zana iyo farasi yanyu, tuyibagurishirize, mwibonere udufaranga." Undi ngo abyumve akuka umutima, ati, "ngaho nimuyijyane, nta kundi byagenda; mubanguke."
Barayijyana barayigurisha, amafaranga bayakubira mu mifuka, muka Yuli ntiyongera kubaca iryera.

Haciye iminsi itanu, Yuli aza gutahuka. Umugore amutekerereza uko abo bahemu bamubeshye; arumirwa. Arahaguruka akurikirana bya bisambo.
Hashize icyumweru, arabifata, abishyikiriza ubucamanza. Baraburana Yuli nanone arabatsinda. Bamusubiza amafaranga aguze ifarasi nziza, bamwongereraho n'indishyi y'akababaro kandi bafungwa amezi atandatu.

Ibyo bisambo byahaniwe ukuri: byarabeshye, biriba, bikura na muka Yuli umutima, ndetse wenda hari n'abandi bantu byariganyije.

"Ikinyoma gihira bake!"
Ibyiruka rya Maheru Igisigo Igisigo Kigaragaza umwana wabyirutse nabi[SEP]Umugani baca ngo: "Yariye karungu" cyangwa "Yarumye karungu", wakomotse kuri

Nyirakamagaza n'umugabo we Karungu bo mu Rwampara rwa Kigali, ku ngoma zo hambere.

Bawuca iyo babonye umuntu warakaye yarubiye; ni bwo bavuga ngo: "Nimumubise dore yariye Karungu."

Uwo Karungu yari atuye mu Rwampara rwa Kigali, akaba n'umushumba wa rwoma; wahugiye mu nka gusa. Yabayeho mu gihe cya Mushoranyambo, ari we bita Rugarukiramfizi, wa wundi uvugwaho ubusambo bw'agahebuzo.

Kubera iyo ngeso y'ubusambo, Rugarukiramfizi yamaze kunaniranwa n'abe mu Buganza, atura mu Bwanacyambwe, ahitwaga ku Gasharu; niho yise Mburabuturo. Amaze kuhatura, umugore we abura amavuta yo kurunga, yajya kuyaguza mu baturanyi be, bakamushwishuriza; bakanga kuyamuguriza. Rugarukiramfizi abyumvise, ati "Ino si inturo ni imburabuturo"; izina rifata ubwo.

Biba aho biratinda bukeye arapfa; apfa azize ubusambo bwe. Asiga umugore we Nyirakamugore n'umukobwa we Nyirabishangali, n'umushumba wabo Rwujakararo. Yapfuye ari umutunzi wavugwaga cyane; ariko muri ubwo butunzi bwe ntagire abagaragu kubera ubusambo; ni cyo cyatumye apfa asize umushumba umwe waragiraga amashyo atagira ingano.

Nuko haciyeho iminsi wa mushumba Rwujakararo na we arapfa. Nyirakamugore n'umukobwa we Nyirabishangali, basigara muri izo nka bonyine. Bakaba ari bo bakuranwa kuziragira. Umwe yaba yaragiye nka none, undi agasigara ku rugo. Babikora batyo; ariko bibagora.

Bukeye mu Rwampara hakaba umugabo Karungu, bamubwira ko muka Rugarukiramfizi ashaka umushumba umuragirira inka. Arahaguruka ajya gukeza Nyirakamugore i Mburabuturo; amusaba amata y'ubushumba, dore ko yari umushumba rwoma, Nyirakamugore abyumvise arishima kuko abonye inshungu yo kumugabanyiriza ingorane.

Karungu amaze kubona ubuhake, asubira mu Rwampara kuzana umugore we Nyiraneza (umukobwa w'ineza isa n'umuyange: igisingizo cye cy'ingeso nziza); ariko Karungu uwo ngo yari igisambo gutambutsa Rugarukiramfizi utarushwaga. Yimuka mu Rwampara n'umugore we, basanga Nyirakamugore i Mburabuturo. Abaha inka cumi z'imbyeyi z'intizo. Karungu amaze kuzishyikira aha Nyiraneza itegeko: ati "Ujye unywa amacunda gusa, naho ikivuguto n'inshyushyu bibe ibyanjye" Nyiraneza yemera ubusambo bw'umugabo we, anywa amacunda, ikivuguto n'inshyushyu abiharira Karungu. Bukeye Karungu yongera kumubwira, ati "Dore tumaze kubona amavuta, na yo ntukayakoreho ni ayanjye." Nyiraneza abyemera ariko agononwa.

Bukeye agenderera abandi bakobwa b'i Mburabuturo, bayaga urukobwa; abatekerereza urupfu yapfuye, Abandi baramuseka; bamwe bamwemeza ko azajya arunga bagasangira. Arita mu gutwi arataha. Nimugoroba Karungu acyura inka arinikiza arazikama. Zihumuje ajya mu nzu, umugore aramugaburira; amuhereza indosho na we yenda indi barasangira. Karungu aramureba ntiyamubuza, ariko arya ajiginywa; ku mutima, ati "Nzaguharika!"

Bukeye, Karungu ntiyazuyaza ajya kurambagiza umugore ku Kacyiru; ahasanga umugore w'ikirongore witwaga Nyirakamagaza. Aramusaba, aramuhabwa, aratebutsa barashyingira. Nyirakamagaza ageze kwa Karungu amugabanya inka na Nyiraneza. Amutegeka ko atagomba kurya ku birunge. Bukeye abantu b'i Mburabuturo bamaze kubimenya bati "Uyu si umushumba wa Nyirakamugore, ubanza ari umugabo we wazutse." Nyirakamagaza we yemera amategeko; ariko akajya abirya rwihishwa. Bukeye Karungu arabimenya; ahimba amageza yandi. Abwira Nyirakamagaza ati "Kuva ubu nzajya ndya ibirunge bikonje ni byo bingwa neza!" Guhera ubwo umugore yarangiza kurunga agasanga umugabo mu nka akamusigariraho ngo ashokere. Undi agaca ruhinganyuma akajya kwiba bya birunge akabirya. Umugore yatahuka agakubitwa n'inkuba akayoberwa uwamwibye akumirwa. Karungu yacyura akabura ibirunge akamutonganya, bakarara ku nkeke.

Nuko biba akamenyero, Nyirakamagaza amaze gushoberwa atangira kugenzura umwiba. Bigeze mu mashoka y'inka, atuma umwana, ku mugabo we ngo amubwire ko agiye kureba iwabo bamuhururije ko barwaye (ariko ubwo yaramushukaga). Umwana amaze kubwira se, Karungu ashyira nzira ajya kurya ibirunge by'akamenyero asanganywe. Ageze imuhira asanga umugore yamwihishe. Asumira urwabya rw' ibirunge akoramo araroha. Nyirakamagaza aramubaza, ati "Ubwo uragira ibiki?" Karungu aramwara, aterura urweso rwarimo ibirunge, arucinya umugore rumusandariraho. Nyirakamagaza ararakara ararubira, afata Karungu amushinga amenyo ku mazuru arashingishira, arashikura aracira; amusiga na bya birunge; induru arayidehera Rubanda barahurura, basanga Karungu yacitse amazuru avirirana n'ibirunge byamuhindanyije. Inkwekwe bayivaho bariyamirira, bati "Nyirakamagaza yariye Karungu; yamuriye amazuru amujijije ibirunge yamwibye!"

Kurya karungu = kuruma karungu = Kurakara cyane; kurubira.
Ibyifuzo bitatu Insigamigani Bawucira barikuganira ku mahitamo [SEP]Umugabo n’umugore b’abakene bari batuye iruhande rw’ishyamba. Umunsi umwe ku kagoroba, itumba rica ibintu, batangira kuganira, bavuga iby’abaturanyi babo bifataga nabi kandi bafite ibintu bitagira ingano. Umugore aza kuvuga ati "Uwankiza sinamera nka bariya!" Umugabo ati "Ni ishyano kubona bene ba bantu bakoraga ibitangaza batakibaho! Ubu simba nisabiye icyo nifuza?"

Mu gihe bakivuga ibyo, babona umugore utagira uko asa atungutse iruhande rwabo, arabasuhuza, arababwira ati "Numvise ibyo mwavugaga, none mumbwire ibyo mwifuza, ariko ntimurenze bitatu, kuko nimubirenza, ntimubona na kimwe." Amaze kubabwira atyo, bayoberwa aho arigitiye.

Batangira kuvuga ibyo bakwiye gusaba. Erega ntibyari byoroshye kubona ibintu bitatu gusa ako kanya, n’ubukene bari bafite! Umugore rero araterura ati "Si njye uhitamo, ariko iyaba nari mfite uburenganzira, hari ibintu bitatu nasaba kandi bifite akamaro koko! Ntacyo mbona cyandutira kuba mwiza, nkaba umukungu kandi nkakiranwa icyubahiro mu birori no mu materaniro y’abakungu." Umugabo aramusubiza ati "Ibyo byose ntacyo bimaze, kuko umuntu ubifite atabura kurwara cyangwa gupfa akiri muto. Ikiruta ni ukugira ubuzima bwiza, imbaraga no kuramba."

Umugore na we ati "Ese kuramba byamarira iki umuntu ari mu butindi? Ahubwo byatuma aba umunyabyago igihe kirekire. Aho uzi kubura icyo urya no guhora mu maganya! Iyaba wa mugore yaduhaye uburenganzira bwo gushaka ibintu birenze bitatu kuko mbona dukeneye byinshi." Umugabo aramubwira ati "Ibyo ni koko, ariko reka twoye guta igihe, dutekereze neza, ejo tuzabe twabonye ibyifuzo bitatu bidufitiye akamaro koko. Reka tube twiyotera dore n’imbeho yaciye ibintu." Ubwo abivuga yenyegeza umuriro wari umaze gucika. Nuko umugore arivugisha ati "Mbega umuriro mwiza, uwampa inyama ngo nyotse kuri aya makara!" Akibivuga atyo, abona intongo y’inyama iraguye. Icyo ga kiba kibaye icyifuzo cya mbere!

Umugabo abonye iyo nyama, umujinya uramwica, abura aho akwirwa, atangira gutonganya umugore we, ati "Mbega umugore w’igisambo! Uko ni ugukunda inyama gusa? Ko duturiye ishyamba, inyama na zo ni ikibuze? Ukuntu wifuje nabi, icyampa ngo iyo ntongo igufate ku zuru!" Umugabo atararangiza kuvuga, babona inyama imase ku zuru ry’umugore. Umugore ararira, agerageza kuyikuraho, ariko biba iby’ubusa.

Umugabo abibonye aribwira ati "Noneho nanjye murushije ubucucu! Mugenzi wanjye ntundenganye; nkurahiye nkomeje ko ntigeze ntekereza kukwifuriza nabi. Nari ndakaye cyane, mbivuga ntazi icyo mvuga! Reka noneho twifuze ubukungu, maze nzakugurire akantu kabengerana uzashyira ku zuru, kajye gahisha iyo nyama." Umugore ati "Mbese ubu nakwihanganira guhorana iri shyano?" Icyampa gusa nkabona iyi nyama inyomotseho!" Akivuga atyo abona ya ntongo iguye hasi, ibyifuzo biba bibaye bitatu.

Umugabo abwira umugore ati "Iri ni isomo koko! Ntidukwiye kugondoza Imana; Yo yaturemye ni Yo izi ibidukwiye." Birira ya nyama kuko mu byifuzo bitatu ari yo bari basigaranye.
Inkoko N’Agaca Umugani muremure Bawuca iyobari kuganira ku ubutwari kwihorera [SEP]Uyu mugani, bawuca iyo babonye abaziranye basizanira ikintu rukabura gica, bagakiranurwa n' ingobotsi itari nyirandakuzi, ni bwo bagira bati «Bizakizwa na Mbuga», cyangwa «Barakizwa na Mbuga!»

Wakomotse ku mugabo wo mu Bwanacyambwe (Kigali) witwaga Mbuga; ahayinga umwaka w'i 1500.

Ku ngoma ya Yuhi Gahima habayeho abagabo babiri bangana urunuka, bakaba abagaragu ba Mudende, watwariraga Gahima u Buhanga bwose n'ingabo zitwa Inzirabwoba; umugabo umwe yitwaga Senkalishya, undi akitwa Rutanga; urwango rwabo rugakomoka ku ngabano z'ibikingi bahawe na shebuja Mudende, bajya kumuburanira akababuza kuragira aho bapfa, ngo kugeza igihe azagira kubakiranurira.

Nuko biba aho bityo, haciyeho iminsi Mudende aranyagwa, u Buhanga n'Inzirabwoba bigabanwa n'uwitwa Ntabwoba. Amaze kugabana, arayobokwa ararabukirwa, ararundisha.

Haciyeho indi minsi, Senkalishya ajya kuregera Ntabwoba; ati «Mu dende agitwara namuregeye Rutanga ko andengera mu gikingi cyanjye nigabaniye, anyagwa ataradukiranura, none nagusabaga ko watuburanisha ukadukiranura. Ntabwoba amaze kubyumva aramubwira, ati:«Genda nzababuranisha numve nyir' igikingi uwo ari we. Rutanga abyumvise aratanguranwa, ajyana inka y' imbyeyi ayitura Ntabwoba. Aramubwira, ati : «Ibyo Senkalishya yakuregeye ni ibinyoma ati «Ahubwo ibyo akangisha ni uko yari umutoni wa Mudende, Ntabwoba abwira Rutanga, ati:«Genda ugumane ahantu hawe ntabwo nteze kuzababuranisha; ati «Niyongera kukundegera nzajya mwihorera».

Hashize iminsi, Senkalishya yongera kwibutsa Ntabwoba, ati «Ko nakuregeye Rutanga kuko andengera ukambwira ko uzatuburanisha ngategereza nkabura ishweshwe, none bizamera bite?» Ntabwoba arabyumva aramwihorera. Senkalishya abonye ko Ntabwoba amwirengagije kandi akubitiyeho no kumenya ko Rutanga yatambitse inti, ararakara, ati "Nzajya i Bwami.", Arahaguruka n' ibwami.

Agezeyo, abwira Gahima amagambo yo kwishingana. Gahima abaza Senkalishya, ati "Mbese uwo mugabo uvuga ko akurusha ubutoni kuri Ntabwaba akurusha n' amaboko mu muryango ?" Senkalishya, ati "Oya." Undi, ati:«Naneho rere uzamutere murwane, numunesha uzahatware, ndetse n'ibye yari asanganwe; kandi naza kukundegera nzamutsindisha».

Senkalishya amaze kubona iyo nkunga ataha yishimye. Ageze iwe i Buhanga akoranya abe n' amacuti n' abagaragu be, arabatekerereza ayo yavanye ibwami; ati «None nimuntize umurindi dutere Rutanga!» Ntibazuyaza bagera ingaho. Hagati aho Rutanga na we aba yabimenye n' abe n' abagaragu be.

Nuko Senkalishya n' ingabo ze batera Rutanga, induru barayidehera, urugamba ruranzikana, barahiriburana rubura gica, haba icyorezo impande zombi; rubanda rundi rutari mu bice byabo bagumya kubarebera. Ngo bakarwana ku manywa, bwira abasigaye bagataha; bwacya bakazinduka bemveka.; babigira batyo burijo, ukwezi baguhirika ntawe uratsinda undi.

Bimaze kurambirana, umugabo witwaga Mbuga w'umutware mu Bwanacyambwe, arikora ajya mu Bwanamukali agendereye Ntabwoba; ngo yari inshuti ye y'amagara. Atungutse i Buhanga ku musozi witwa Gakoma muri Komini Muyaga, ari wo Senkalishya na Rutanga bari batuyeho kandi bapfa imbibi. asanga barwana; intumbi n'inkomere ari zose impande zombi.

Abaza ab'aho, ati «Biriya bintu ni bwoko ki ?» Bati «Ni abantu barwanira ibikingi byabo». Ati «Ese batwarwa na nde ? Bati «Ni Ntabwoba».

Mbuga yumvise ko abo barwanyi ari ingabo z' inshuti ye, aribaza, ati « Ntabwoba uyu ugabanye vuba none igihugu cye kikaba cyicana, ibwami nibabimenya bizamukorera ishyano!

Ntiyazuyaza abwira ingabo ze, ati : «Nimubiraremo mubarwanye impande zombi». Ingabo za Mbuga zihera ko ziroha mu ngamba; zirasa impande zombi zitera amacumu. Ingamba zireguka zirahunga. Bamaze gutandukana, Mbuga ajya kwa Ntabwoba aramutonganya cyane. Bahamagaza Senkalishya na Rutanga; Mbuga ati «Ngaho baburanishe twumve urubanza rwabo». Baraburana, Senkalishya atsinda Rutanga uruhenu.

Nuko abo bagabo bombi bari bashyamiranye bakizwa na Mbuga batyo, watumye baburana amaze gukiranura urugamba rw' ingabo zabo rwari rwarabuze gica. Ni yo mpamvu, iyo abantu banganye urunuka, cyangwa se bagiye impaka z'urudaca, abandi bavuga ngo: «Ibyabo nimubyihorerere bizakizwa na Mbuga» cyangwa ngo urubanza rwabo rurakizwa na Mbuga.

Gukizwa na Mbuga si ukurwana ngo abantu barinde gukiranurwa n'uko umwe akubise undi hasi ku mbuga akamunegekaza uko bamwe babikeka;

" Gukizwa na Mbuga = Gukiranurwa n'ingobotsi abarahuranamuriro begutse."
Yariye karungu Insigamigani Bawuca babonye umuntu warakaye yarubiye[SEP]Umugani baca ngo: "Yariye karungu" cyangwa "Yarumye karungu", wakomotse kuri

Nyirakamagaza n'umugabo we Karungu bo mu Rwampara rwa Kigali, ku ngoma zo hambere.

Bawuca iyo babonye umuntu warakaye yarubiye; ni bwo bavuga ngo: "Nimumubise dore yariye Karungu."

Uwo Karungu yari atuye mu Rwampara rwa Kigali, akaba n'umushumba wa rwoma; wahugiye mu nka gusa. Yabayeho mu gihe cya Mushoranyambo, ari we bita Rugarukiramfizi, wa wundi uvugwaho ubusambo bw'agahebuzo.

Kubera iyo ngeso y'ubusambo, Rugarukiramfizi yamaze kunaniranwa n'abe mu Buganza, atura mu Bwanacyambwe, ahitwaga ku Gasharu; niho yise Mburabuturo. Amaze kuhatura, umugore we abura amavuta yo kurunga, yajya kuyaguza mu baturanyi be, bakamushwishuriza; bakanga kuyamuguriza. Rugarukiramfizi abyumvise, ati "Ino si inturo ni imburabuturo"; izina rifata ubwo.

Biba aho biratinda bukeye arapfa; apfa azize ubusambo bwe. Asiga umugore we Nyirakamugore n'umukobwa we Nyirabishangali, n'umushumba wabo Rwujakararo. Yapfuye ari umutunzi wavugwaga cyane; ariko muri ubwo butunzi bwe ntagire abagaragu kubera ubusambo; ni cyo cyatumye apfa asize umushumba umwe waragiraga amashyo atagira ingano.

Nuko haciyeho iminsi wa mushumba Rwujakararo na we arapfa. Nyirakamugore n'umukobwa we Nyirabishangali, basigara muri izo nka bonyine. Bakaba ari bo bakuranwa kuziragira. Umwe yaba yaragiye nka none, undi agasigara ku rugo. Babikora batyo; ariko bibagora.

Bukeye mu Rwampara hakaba umugabo Karungu, bamubwira ko muka Rugarukiramfizi ashaka umushumba umuragirira inka. Arahaguruka ajya gukeza Nyirakamugore i Mburabuturo; amusaba amata y'ubushumba, dore ko yari umushumba rwoma, Nyirakamugore abyumvise arishima kuko abonye inshungu yo kumugabanyiriza ingorane.

Karungu amaze kubona ubuhake, asubira mu Rwampara kuzana umugore we Nyiraneza (umukobwa w'ineza isa n'umuyange: igisingizo cye cy'ingeso nziza); ariko Karungu uwo ngo yari igisambo gutambutsa Rugarukiramfizi utarushwaga. Yimuka mu Rwampara n'umugore we, basanga Nyirakamugore i Mburabuturo. Abaha inka cumi z'imbyeyi z'intizo. Karungu amaze kuzishyikira aha Nyiraneza itegeko: ati "Ujye unywa amacunda gusa, naho ikivuguto n'inshyushyu bibe ibyanjye" Nyiraneza yemera ubusambo bw'umugabo we, anywa amacunda, ikivuguto n'inshyushyu abiharira Karungu. Bukeye Karungu yongera kumubwira, ati "Dore tumaze kubona amavuta, na yo ntukayakoreho ni ayanjye." Nyiraneza abyemera ariko agononwa.

Bukeye agenderera abandi bakobwa b'i Mburabuturo, bayaga urukobwa; abatekerereza urupfu yapfuye, Abandi baramuseka; bamwe bamwemeza ko azajya arunga bagasangira. Arita mu gutwi arataha. Nimugoroba Karungu acyura inka arinikiza arazikama. Zihumuje ajya mu nzu, umugore aramugaburira; amuhereza indosho na we yenda indi barasangira. Karungu aramureba ntiyamubuza, ariko arya ajiginywa; ku mutima, ati "Nzaguharika!"

Bukeye, Karungu ntiyazuyaza ajya kurambagiza umugore ku Kacyiru; ahasanga umugore w'ikirongore witwaga Nyirakamagaza. Aramusaba, aramuhabwa, aratebutsa barashyingira. Nyirakamagaza ageze kwa Karungu amugabanya inka na Nyiraneza. Amutegeka ko atagomba kurya ku birunge. Bukeye abantu b'i Mburabuturo bamaze kubimenya bati "Uyu si umushumba wa Nyirakamugore, ubanza ari umugabo we wazutse." Nyirakamagaza we yemera amategeko; ariko akajya abirya rwihishwa. Bukeye Karungu arabimenya; ahimba amageza yandi. Abwira Nyirakamagaza ati "Kuva ubu nzajya ndya ibirunge bikonje ni byo bingwa neza!" Guhera ubwo umugore yarangiza kurunga agasanga umugabo mu nka akamusigariraho ngo ashokere. Undi agaca ruhinganyuma akajya kwiba bya birunge akabirya. Umugore yatahuka agakubitwa n'inkuba akayoberwa uwamwibye akumirwa. Karungu yacyura akabura ibirunge akamutonganya, bakarara ku nkeke.

Nuko biba akamenyero, Nyirakamagaza amaze gushoberwa atangira kugenzura umwiba. Bigeze mu mashoka y'inka, atuma umwana, ku mugabo we ngo amubwire ko agiye kureba iwabo bamuhururije ko barwaye (ariko ubwo yaramushukaga). Umwana amaze kubwira se, Karungu ashyira nzira ajya kurya ibirunge by'akamenyero asanganywe. Ageze imuhira asanga umugore yamwihishe. Asumira urwabya rw' ibirunge akoramo araroha. Nyirakamagaza aramubaza, ati "Ubwo uragira ibiki?" Karungu aramwara, aterura urweso rwarimo ibirunge, arucinya umugore rumusandariraho. Nyirakamagaza ararakara ararubira, afata Karungu amushinga amenyo ku mazuru arashingishira, arashikura aracira; amusiga na bya birunge; induru arayidehera Rubanda barahurura, basanga Karungu yacitse amazuru avirirana n'ibirunge byamuhindanyije. Inkwekwe bayivaho bariyamirira, bati "Nyirakamagaza yariye Karungu; yamuriye amazuru amujijije ibirunge yamwibye!"

Kurya karungu = kuruma karungu = Kurakara cyane; kurubira.
Ibyiruka rya Maheru 2  Imivugo[SEP]Aragenda aralyama
Nanjye ndana ku bwanjye.
Ilyo joro sinagoheka
Ndara mbunza imitima.
Ngashaka igisubizo
Nzabwira uwo mwana
Ngasanga kigoye.
Namwita igicucu
Sinigeze nterura
Ngo nshinge ibitaliho;
Navugaga ibisanzwe.
Ubu ngubu ninanga
Ko agana mu mahanga
Nkamwogeza cyane
Ngo akunde angumire aho,
Ndareba ngasanga
Mba mwishe burundu,
Akagira ngo ni mwiza,
Akazapfa akigenza
Uko yamye abishinga.

Ngifinda uko nkwiye
Kugenza ibyo ngibyo
Mahero aba yaje.
Ati: ndabona hakeye
Ndakwibutsa ijambo
Naraye nkubwiye.

Nti: Mahero ko ubizi
Ngukunda bikabije
Urarwana ujya hehe?
Iyo utuje ugakunda
Ugaturana neza
N'abitwa ababyeyi!

Wabaye ukivuka,
Inka yanjye yali imwe
Irakunda iragorora
Urakamirwa urabyibuha.
Ntiwigeze usumbwa
N'abinikije ijana.
Mahero iyo umbereye
Umwana uko nshaka
Aho kunyaka ijambo!

Amapfa ageze mu gihugu
Nkurwanaho cyane
Umuruho sinawumva
Ngahaha ubutitsa
Ngo akabili gatohe
Utazaba uruzingo
Nk'uwabuze abamurera.
Mahero iyo umpaye
Agahenge gatoya
Nkakungura inama!

Nateye n'ishyamba
Ngo nugimbuka
Washatse gushinga
Urugo rukwizihiye
Utazabura imbaliro
Ukabura n'imiganda.
Mahero iyo utuje
Ugakulikiza neza
Utunama nkugira!

Imishike yaracitse
Amafuni ararundwa,
Ubwo mpinga ibijumba,
Rubanda bakunda
Kubyita ubukungu.
Mba ngira ngo utazimwa
Umukobwa wa Naka,
Bagira ngo urashonje
Ubukungu si bwinshi.
Mahero iyo umfashije
Tukiha agaciro
Mu maso y'i Muhana!

Ubu ingano nararunze,
Ibigega biratemba.
Ubwo ngira ngo abatindi
Batagira amasambu
Bagure ibyo mbahaye
Jye ngwize amanoti
Njye nkwambika neza.
Mahero iyo umbwiye
Amagambo anduhura
Aho kunsha umugongo!

Nateye urutoki
Ngo niba zitetse
Ujye utora agahihi
Agahogo kabobere.
Ubu inyuma y'igikali
Ibitoki ni byinshi
Bitembana inkingi.
Ubu intabo zirarunze
Ibibindi biroga.
Mahero iyo ugumye aha
Nkabona agakazana
Aho kwicwa n'irungu
Wagiye Bugande!


Nta tungo natinye
Ngo mare yo ubukungu
Utazaba umutindi.
Ihene ubu ni nyamwinshi
Ziteretse amapfizi:
Ruhaya na Sacyanwa.
Mahero iyo umfashije
Tukorora neza
Amatungo tubyiruye!

Kebuka urore amasake
Yilirwa avuna sambwe
Mu mivumu haliya!
Inkokokazi ni nyinshi:
Iz'inganda n'indayi
Uzikunda zihuje
Indilimbo z'urwunge,
Ziteteza zitaha,
Zihamagara izazo,
Zitoye gahunda,
Zisanga amaruka.
Mahero iyo urebye
Ibyo ntunze ugatuza
Aho kunta mu malira!

Uti: ngaho mpa impamba
Ngucike njye ahandi
Ducane dutane!
Mahero iyo unyoheje
Gukora mu ntagara
Nkalyiroha mu nda
Aho kwanga icyo mbyaye!

Aho uruzi aba bana
Bakureba ku jisho
Bakabura icyo bavuga
Kuko mukuru wabo
Abacitse bamurora!
Ili tuza likabije
Likubajije icyo uli cyo
Basubize utabeshya!

Itegereze umubyeyi
Wavunitse agutwite,
Wavuka akakonsa,
Agahinga aguhetse,
Akavoma aguhetse,
Agatashya aguhetse,
Agateka aguhetse,
Umulinde agahinda
Ko kubura icyo abyaye
Ngo alilire mu myotsi.
Maguru na nsibika Inkabyankuru Bawuca bashaka amakabyankuru[SEP]Mureke mbacire umugani mbabambuze umugano nuzava i Kantarange azasange ubukombe bw'umugani narabumanitse kumuganda w’inzu.
Harabaye ntihakabe harapfuye ntihagapfe hapfuye imbwa n’imbeba hasigaye inka n’ingoma.

Kera habayeho umugabo akitwa Maguru ya Sarwaya akaba umuhigi mu ishyamba rya Manyinya na Maganya. Maguru uwo yahigaga imbogo n’insibika mu ishyamba rya Manyinya na Maganya. Umunsi umwe aza kujya guhiga mu ishyo ry’insibika asanga aho insibika ziryamye maze ayica umurizo. Ni uko insibika zishiduka Maguru yiruka zimwirukaho maze Maguru arazisiga. Ni uko insibika yaciriye umurizo iramubwira iti shahu Maguru nubwo ujyaniye umurizo shahu Maguru we Maguru we Maguru we hee
Unjyaniye umurizo Maguru we
Nzigira inkoni nziza uzantora
Unjyaniye umurizo Maguru we
Nzigira agacuma keza uzanjyana
Unjyaniye umurizo Maguru we
Nzigira umukobwa mwiza uzandongora
Ni uko Maguru arataha abitekerereza nyina, nyina akibyumva ati uramenye mwana wanjye ejo ntuzajye guhiga. Maguru bukeye afata imbwaze arazizirika aragenda no muri rya shyamba rya Manyinya na Maganya. Agezeyo ahura n’agakoni keza we arakareba yibuka amagambo insibika yamubwiye igira iti Maguru we Maguru wehe
Unjyaniye umurizo Maguru we
Nzigira inkoni nziza uzantora
Unjyaniye umurizo Maguru we
Nzigira agacuma keza uzanjyana
Unjyaniye umurizo Maguru we
Nzigira umukobwa mwiza uzandongora
Nuko Maguru arikomereza muri rya shyamba rya Manyinya na Maganya yegeye imbere ahura n’agacuma keza wehe Arakareba yibuka amagambo insibika yamubwiye maguru arikomereza muri rya shyamba Yegeye imbere ahura n’umukobwa mwiza we aramureba yibuka amagambo insibika yamubwiye bimwanga munda. Aramurongora ati ikiba kibe njye nzanywa umuti njye Maguru Yasarwaya. Nuko baragenda bageze mwishyamba rwagati Maguru agiye kubona abona umukobwa ahindutse insibika wehe Maguru aribaza biramuyobera Maguru ashya ubwoba we biramuyobera nuko wamukobwa aramubwira ati sinakubwiye shahu Maguru we Maguru we Maguru wehe
Sinakubwiye Maguru we
Nzigira inkoni nziza uzantora
Sinakubwiye Maguru we
Nzigira agacuma keza uzanjyana
Sinakubwiye Maguru we
Nzigira umukobwa mwiza uzandongora
Nuko Maguru murakokanya nibwo yahise yurira igiti ageze hejuru aca akababi maze aragatuma karagenda no mugatuza kanyina, nyina abibonye ati umwana wanjye wehe nibwo ahise arekura imbwa zose za Maguru ziragenda no muri rya shyamba rya Manyinya na Maganya wehe zifata insibika zose zirazica nuko Maguru aramanuka arataha n’imbwa ze.
Sinjye wahera hahera Maguru n’insibika

BAKAME N'IMPYISI Umugani muremure uri mubwoko bw'umwandiko Umugani ugaragaza ubucuti bwa Bakame barupyisi  ukanagaragaza ishyari rya bakame, uburyarya n'ubugome[SEP]Kera Bakame yacuditse n'impyisi, biranywana, birabana bishyira kera. Ariko Bakame ikababazwa n'uko impyisi iyirusha ubukungu. Bukeye Bakame ibwira impyisi iti "Reka ducuruze impu, ubukungu bwawe burusheho kwiyongera, ndetse ungurize ibintu byo gutangiza, nzajye nkungukira." Impyisi irabyemera.

Bitangira gucuruza impu, zimaze kugwira, bijya kuzicuruza mu mahanga, inyungu ikabikwa kwa Bakame. Bakame imaze gukungahara irirwaza. Bwa bucuruzi burahagarara ariko impyisi ntiyabyitaho.

Hashize iminsi, Bakame irazinduka no kwa Mpyisi iti "Yemwe abo kwa Mpyisi mwaramutseho !" Impyisi iti "Bwakeye Baka !" Bakame irihangana irarikocora iti "Nta miramukire yanjye; baraye baducucuye, badusahuye ntibadusigira na busa." Ubwo impyisi igwa mu kantu, mbese isa n'ikubiswe n'inkuba. Bakame ibonye ko impyisi ibuze aha irigitira irayishukashuka, iyibwira ko izabiyishyura.

Bakame iragenda ifukura icyuzi, yororeramo amafi, amaze gukura ikajya ijya kuroba ayo yirira. Hashize ukwezi impyisi ijya kwishyuza Bakame ibintu byayo. Bakame iyakira neza, yikoza munsi y'urugo iroba amafi cumi iraza irayateka iyavanamo umufa uryoshye cyane, maze yegereza impyisi. Mu mwanya muto impyisi iba irakomba imbehe. Irangije iti :" Mbese shahu Bakame, ibi bintu biryoshye bitya, ubikura he ? " Bakame irahaguruka ijya kuyereka icyuzi cyayo iti " Ugende ufukure nk'iki, amafi azimezamo."

Warupyisi igeze imuhira sinakubwira ukuntu yarimbaguye umusozi mu mwanya muto. Imaze kuyoboramo amazi, itegereza ko amafi yazamo, iraheba. Ni bwo igiye kwa Bakame iyirakariye cyane. Igeze yo, Bakame iyisomya ku nkangaza y'akataraboneka. Kwibuka icyari kiyizinduye biragatabwa! Imaze kuryoherwa cyane, iti " Mama we! Ibi se byo wabikuye he ? " Bakame iti " ukagira rwa rutoki rwose, ukabura inzoga y'ubuki? Hoshi genda utemagure za nsina zose, amakakama azivuyemo uyashyire mu kabindi, amaremo ibyumweru bitatu, maze uzasomeho wiyumvire."

Impyisi iragenda ibigenza uko Bakame yayibwiye. Ibyumweru bitatu bishize, igotomeraho, maze ururimi rurababuka, inkanka ziratenguka. Umujinya urayica, ifata umufuka no kwa Bakame ntiyasuhuza, ihita igafata igashyira muri wa mufuka, ngo ijye kukaroha mu manga. Igeze mu nzira yibuka ko yibagiriwe urujigo rwayo kwa Bakame, iratura, isubira inyuma yiruka.

Ingeragere iza kunyura hafi y'uwo mufuka, Bakame iti "Uraho Ngeragere!" Iti "Uracyabaho Baka ! Ese urakora iki muri uwo mufuka shahu Baka? " Bakame iti " Ntiwamenya ibyanjye. Ubu banshyize muri iyi ngobyi ngo bajye kunyimika, njye ntegeka utunyamaswa turi hariya hakurya, ni cyo gituma bagiye bampetse! Nyamara simbishaka, ariko ntibabyumva! " Ingeragere iti:" shyuuuu!! Ukivutsa umugisha nk'uwo! Reka nigiremo niba utabishaka." Bakame ibanza kwangira, nyuma iti "Ngaho jyamo ariko nawe urampemba!" Ingeragere ihambura wa mufuka, ivanamo Bakame, maze iwinagamo. Bakame si ukuwukanira iradanangira. Irangije iti "Ngiye kuguteguriza."

Muri ako kanya impyisi iba iraje, ibatura umufuka ngo girigiri...! Igeze hirya iti "Ariko noneho ko biremereye cyane, iyi nkenya iriye iki? Ayubusa ariko ndakuroha, dore igihe wambeshyeye ! " Ingeragere ngo ibyumve iti "Reka Mpyisi sindi Bakame, nshyira hasi nigendere. " Iraboroga cyane ariko impyisi ntibyumve, ahubwo ikayisubiza ngo dore aho wambeshyeye, ubwenge bwawe ndabuzi, umunsi ntarengwa ni uyu! Iragenda no mu manga ngo pooo! Ingeragere iniha rimwe gusa, igera mu kabande itakirashya.

Impyisi itaha yizeye ko igiye kwirira ya mafi ya Bakame no kwinywera ya nzoga y'ubuki. Ku mugoroba ntitarabukiyeyo, isanga ka Bakame kidundaritse ku nkombe y'icyuzi cy'amafi yako kararoba.

Bihehe igihinguka aho, Bakame iba yayibonye. Bakame iti "Warupyisi ntunyegere; ntabwo abatarapfa nkawe bagomba kwegera abavuye ikuzimu nka njye! " Impyisi irumirwa igira ngo koko Bakame yazutse, ishya ubwoba itekereje ko wenda ihamye aho yapfa, irirukanka irahunga izinukwa ityo kuzongera kwikorereza Bakame no gucudika na yo.

Si jye wahera hahera umugani.
Ubukene  Uturingushyo[SEP]Iyo ujugunye urupapuro cyangwa ikibabi hejuru y'itara ryaka, urumuri rwayo ruranyeganyega. Hari ubwo tubana n'amababi y'ibiti bihungabana; iyo inkono iri ku ziko imaze gishyuha cyane, ubona ishaka guta igipfundikizo cyayo, iyo kitaremereye; iyo twitegereje mu kirere kenshi tubona ibicu bizerera hejuru yacu. Ibyo byose biterwa n'uko hari umwuka.
Umwuka uri ukubiri, hari umwuka ushyushye hari n'umwuka ukonje. Umwuka ushyushye uharanira kuzamuka, nk'uko tubibona mu nkono imaze gushyuha. Umwuka ukonje uharanira kujya aho ushyushye uvuye. Iryo bisikana ry'umwuka ushyushye n'ukonje niryo ribyara umuyaga.

Umuyaga urahuha, urahuhera, urahuhuma, ahungabanya ibiti, urirukanka, urandurukana amababi n'umukungugu. Amoko yawo ni menshi ariko ay'ingenzi ni aya, agashurushuru, ishuheri, serwakira, inkubi na ruhuhuma.

Agashurushuru ni umuyaga uza utazi aho uturutse, ntukwire hose, ugasa n'uboneje inzira imwe, ukazana umurego ariko ugahita vuba. Ni wa muyaga nubona wikaraga ku mbuga ukayora umukungugu n'amababi, byagera ku muntu bigasa n'ibimwizingiraho.

Ishuheri ni umuyaga uhuhana umutuzo? Ugasa n'uvugiriza cyangwa uvuza ubuhuha mu biti; akabeho kawo wumva gacengera mu muburi.

Serwakira ni umuyaga mubi, uzana inkubiri nyinshi ugahita ibyo usanze mu nzira yawo, rimwe na rimwe ugasambura amazu cyangwa ukayasenya. Uwo muyaga ntumara igihe kirekire.

Inkubi ni umuyaga ufite amakare n'ubukana bwinshi nka serwakira, nyamara ariko na yo ntiyoroshye. Ni yo mubona igusha ibitoki, igahwanyuza amashami y'ibiti, ikagusha amasaka, ikayararika mu murima. Inkubi ntigira igihe, ishobora kuza igihe cyose cy'umwaka, ariko ntikunda kuza ku mpeshyi.

Ruhuhuma ni umuyaga mwinshi kandi mubi cyane, uvuga nk'uhuma, ni naho ukura iryo zina. Ruhuhuma ikunda kuza ku muhindo, ikagusha ibitoke ikararika. Ruhuhuma ntitererwa inzego cyangwa ngo izirikirwe ibitoki cyangwa ibindi, irabanza ikabiburabuza, ikabikoza hirya no hino. Ruhuhuma ni wo muyaga ukomeye, umara igihe kirekire uhuha.

Umwuka cyangwa umuyaga ntibigira ibara ntibigira  impumuro kandi ntibifatika. Ntidushobora kubona umuyaga, ahubwo tubona ibyo ugurukanye cyangwa ibyo uhungabanya. Umuyaga mwiza ufitiye abantu n'ibintu akamaro, usimbuza umwuka mubi umwiza, utuma ibicu bikoranira mu cyoko imvura ikagwa. Ndetse hariho n'amato atwarwa n'umuyaga. 
Unakoreshwa mu bintu byinshi, nko mu mashini, mu maduka n'ahandi. Umwuka utabayeho n'ibinyabuzima ntibyabaho.
Ubucuruzi bwa Nshokeyinka 4  Imivugo[SEP]Uwo abacuruzi bacumbikira ndi incuti
Uwa Rudacokabashyitsi
Mu cyambu cya Mashyiga
Nabaye mushyikirwa w'amagambo!
Amagara aterewe hejuru

Sinasama ayanjye masa
Nk' abadasanzwe ku mugezi:
Rwigerezaho mbimbura ikirari,
Mbabera ikiraro barambuka,
Ndi kumwe na Leyanderi Muhashyi!

Mu makuba ya Gatanga
Natangiriye rusengo rw'icy'atatu!
Nanga ko atanga ibiguzi,
Nagiye i Mugeri na Myasiro
Mu Ishoba rya Gakoma

Nakomeretse imbere
Nkurikiye ruhogo rw'igihumbi
Ndi kumwe na Ruhashya.
Ku musozi w'inzovu
Nanze ko inzara inyicana abagenza

Nabatanze kugura!
Mu Tumarankoni twa Nyagatare
Abategetsi baje ari itimba,
Nitabiriye ko izanjye zikonnye
Nikunda kuziyobora!

Ku Gahabwa ka Nduba
Nitabye induru ndi Indatirwabahizi,
Abagabo b'inda nini bayoboza Leteri!
Ku mugezi wa Kirimbi
Nanze guta akarimbiro

Niringiye umufuka wanjye!
Mu Kirambo cya Nyamasheke
Nasoreye aho ndarana rukungu!
Ku mugobe w'Abashi
Nashobereje abashaka kumpombya!

Nizihiwe no gushorera inkone,
Inka z'Abaganza zigurwa cyamunara!
Rugaju rugaragura ibyahombye
Nayikuye mu gihugu kivuga "mwenu"!
Rukone ruherekeje rukungu ku Murehe

Rukara rukukana ingona;
Rugondo rw'ingarisi;
Ingumba igomba inyana,
Mu Ngarama za Bahimba;
Rusengo rw'umusaza utagisora;

Rushangi rushaka ayo kuriha;
Ruvuzo rw'ibipfupfuru
Mu Gipfundo cya Nyabisiga;
Ruhuma rufayira igihumbi
Mu iguriro rya Kinyari;

Rutare mu ry'i Rutare;
Rutanga rw'i Mutara;
Rugaju twitabye umugobe ;
Rugondo rw'umugabo wasinze ;
Rusine rw'imisare mu Museke wa Rubingo;

Rusengo rwa nyir'umusozi;
Rusa rw'umusenzi utazi kubara;
Rubamba rubaza icy'abiri;
Rubibi rw'ababuze imisoro;
Ku Musasa wa Kirungu ziyoboye;

Kirambo cya Buyaga,
Naraye ngenda na Rugereka;
Mu Rugenge rwa Bushara
Nashubije iy'ishyamba na Rugereka;
Ruvubi zikutse umuvumba;

Ruvuzo rw'inkone mu nka z'Abazirakumesa
Ingumba y'igitare ku mugezi wa Rutonde
Nitabye Makambira;
Ku mana kwa Kaboyi;
Ku manga ya Cyondo;

Cyonyo kwa Bishumba:
Cyerere ngura ruvuzo rwa Bacondo;
Mu Rugarama rwa Kigali
Nkigurura na Mariti;
Mu mikoni ya Tongati

Abo twajyanye bitahiye;
Mu Ishoba kwa Rugwizangoga
Ku mugobe w'igihombo nazihariye amagara,
Nigerera mu rya Kabari;
Kabingo k'i Buberuka naguze impfizi n'umugore,
Umugabo aje aramwirukana!
UMUGANI WA BAKAME, INZOVU, IMPYISI, INJANGWE, INGWE N'IMBWEBWE  Inkuru y'inyamaswa zitandukaye[SEP]Kera urukwavu rwatumiye inzovu, rutereka inzoga biranywa, maze bigejeje hagati, Bakame ibwira inzovu iti "Haguruka tujye gusimbuka urukiramende."

Biragenda bigera aho urukiramende rwari rushinze; Bakame irarusimbuka; Inzovu irarusimbuka irarunera! Bakame ibwira inzovu iti "Uzi impamvu? Ni ayo mabuno yawe; none inama nakugira, zana nyakebe maze urebe ko utarusimbuka." Inzovu iremera. Bakame imaze kuyakeba, isezerera inzovu irataha.

Haciye iminsi ibiri, inzovu itangira kuribwa iraceceka; hashize ibyumweru bibiri, inzovu imererwa nabi cyane, nuko ituma impyisi kuri Bakame iti "Genda umbwirire Bakame uti 'Amabuno ya Baruzovu yaboze kandi yanze no kumera.'" Impyisi iragenda; igeze kwa Bakame iti "Umwami arantumye ngo amabunobuno ye yanze gushibuka, none yazane, kandi niba wanze ndagukandagira." Agakwavu kati "Wa mugabo we ba woroheje, ushire impumu, kandi enda fungura !" Bakame izana inyama yo ku mabunobuno ya Baruzovu.

Impyisi irarya, irangije kurya ibaza Bakame iti "Uhahira he wa kagabo we? " Bakame iti "Ba uretse ndajya kuhakwereka. Ngwino."

Bigeze ku manga, Bakame ibwira impyisi iti "Jya munsi ya kiriya gihuru, niwumva ikivuga ngo paka-paka, utege inkoro." Impyisi iremera. Ubwa mbere Bakame ihirika akabuye gatoya, impyisi iritaza, ubwa kabiri Bakame yohereza ikibuye kinini, impyisi igiye gufata kiyimena inkoro, ifumbira umunaba, Bakame iraza irikorera ijya kubaga.

Bukeye inzovu iranga iraremba, yohereza injangwe. Bakame iyicura inkumbi. Inzovu yongera koherezayo imbwa, iyica ak’impyisi n’injangwe. Noneho inzovu yohereza ingwe, ingwe igeze yo iravuga iti "Zana amabunobuno ya Baruzovu kandi niba wanze ndagutunga ku rwara." Bakame iti "Mbe wa mugabo we, ko ari gupfa nkaba ndibupfe, waretse nkabanza nkafungura, nawe nkagufungurira, tukabona tukagenda!" Bakame izana akaguru k’imbwa, maze ingwe itamiyeho, itangira kwirigata mu bwanwa, iti "Mbe wa kagabo we wandangiye aho uhahira nanjye nkajyayo ?" Bakame iti "Banza urye." Ingwe irangije kurya biragenda.

Maze ujye munsi ya kiriya gihuru, nanjye ndajya haruguru, niwumva ikiza kivuga 'Duuu!', Uhigame; ariko niwumva ikiza kivuga 'paka-paka' utege inkoro." Ingwe iremera. Biragenda, Bakame iragenda ihirika akabuye gatoya, ingwe iritaza, ubwa kabiri ihirika ikibuye kinini, ingwe iritegereza isanga ari ikibuye, irakizibukira irihwereza.

Bakame ihageze iti "Ahaa! ngo yariye amabunobuno ya Baruzovu, irya aya Barupyisi, irya iya Baruryajangwe na Barubwa, none aya Barugwe ni yo yayinanira?!" Ibanga ingata irikorera; igeze imbere ingwe iyishinga inzara mu mutwe. Bakame iti "Ariko uyu mutwaro umeze ute ?" Iratura, iraruhuka. Irongera irikorera.

Ingwe igeze imbere irongera iyishinga inzara. Bakame iratura isubira mu ngata, irongera ishyira ku mutwe. Yigiye imbere, ingwe iyishinga inzara nanone; Bakame imenya ko ingwe ari nzima.

Bakame iragenda, itararenga umutaru ihura n'indi bakame irayibwira iti "Enda nyakira mwana wa ma!" Indi irayakira. Ikiyigeza ku mutwe, ingwe iyikubita urwara. Bakame yikoreye ibwira nyir'umuzigo iti "Uru ruboho rwawe ni bwoko ki, ko numva rufite amahwa!" Irongera iti "Enda subirana ibyawe." Bakame bene umuzigo irayisubiza iti "Nta mugabo usubira ku cyo yatanze; ijyanire wirire." Imaze kuvuga ityo irigurukira iti "Nyamunsi ntiyapfuye ni ukwisinziriza." Nuko yiruka ubutarora inyuma.

Aho bigereye aho, ingwe irasimbuka yitera hasi ibwira Bakame bari bayikoreye iti "Gashahurwe! Ntubona ko mwene wanyu aguhenze ubwenge?" Nuko iyikubita urwara irayica irayirya. Irangije iribwira iti "Ya mbwa yansize turashyira tubonane." Nuko iriruka isubira kwa Bakame yatumweho na Nzovu. Ihageze irahamagara iti "Yemwe kwa Bakame!" Ibuze uyisubiza iti "Ntikarahagera ka kavuna umuheto. Nuko ingwe yinjira kwa Bakame iricara iti "Karashyira kaze tubonane."

Nuko Bakame iratinda irataha. Igeze imbere y'inzu yayo yumva ifite ubwoba irahamagara iti "Nzu yanjye nzu yanjye!" Imaze akanya yungamo iti "Iyi nzu yanjye ko najyaga nyihamagara ikanyitaba, ubu noneho yabaye ite!" Yongeye guhamagara ubwa gatatu, ingwe irayitaba. Bakame iyumvise iti "Kagwe uwa busa! Inzu yitabye ryari?"

Nguko uko Bakame yarushije amayeri izo nyamaswa zose. Yariye inzovu n’inturo n’intare kandi yikura mu nzara z'ingwe ku mayeri.

Si jye wahera hahera inzovu yemeye kubagwa ngo irashaka kumenya gusimbuka urukiramende.
Yanyoye nzobya Insigamigani Bawuca babonye umuntu wanyoye agasinda cyane, bimwe bavuga ngo: "Yabaye Sabizeze"[SEP]Umubyeyi wambyaye yankunze nkivuka
Uwambyaye arahembwa aracanirwa arota
Aho asohokeye aronsa araheka araberwa
Nkaba umwana mutoya wavukanye indwara
Babunga bamvuza mbaraza rubunda
Babyemera byose kubera urukundo

Umuhungu nasanze wantanze kuvuka.
Tubana aho neza tuneza ababyeyi
Ubugumba buraza bafunga kubyara
Tubyirukana ubwenge duhinda agahinda.
Uwo means wa mama akareba amatungo;
Nkaguma imuhira nkagenza inzu yose.
Abakuru bagahinga ngo inzara itaduhumba,

Ubwo imyaka iragwira amatungo aba yose, 
Agaturanyi bacu bagira ishyari ryinshi.
Tubaho mu butoya dutozwa gukunda.
Duhesha ababyeyi agaciro mu bandi.
Tububaha twembi jye n'uwo muhungu
Uhasanga dukunzwe agaciro gahwanye 
Umuhungu arasiza ahashinga umuganda,
Imigambi iba yose ubwo ashima umukobwa.

Inzu yuzuye neza se ajyana ikibyindi
Amukwera inka nziza igishashi Kabondo
Nkareba ibyo ngibyo nti "azampa inka najye."
Mu bukumi nditonda mba umwari ubikwiye.

Ubwo Imana irabyumva umuhungu aba araje
Duhura mukunze mushimira iwacu
Umukambwe ati "naze ndabyemera najye."
Ntibyatinda iminsi ubwo inzoga ziranyobwa
Bavuze iby'inkwano umuranga ati "nta yo."

Umusaza arabyanga ati "nzamuha abandi."
Umuhungu arabamba ati "nzajya guhaha."
Wa mwana wa mama umugore aba aratwite!
Umuhungu nakunze aba avuye i Bugande!

Ishiringi yahashye azigura inka y'igaju
Ayitanga aho iwacu babona kuntanga
Musanga mukunze duhuza imigambi,
Turwanya ubutindi buranga burera, 
Turembye aracika asubira mu mahanga.

Nsigara meze nabi ubutindi bunuma.
Ngapfira iyo ngiyo ab'iwacu barenzwe
Bateretse amapfizi bacaniye imbyeyi
Nkabwira abakunzi nti "nanzwe na data
Wahaye inka abandi jye akangira uw'iyo

Uwahashye ngo antunge akamwaka icyo ahashye 
Agateza ubutindi aho atanze icyo abyaye
Ngacana Burundi n'icyitwa agatungo
Uwavukanye najye akazazirya zose
Ngapfira iyo ngiyo ngacibwa muvbyacu.
Icyo nshaka kukubaza mubyeyi wambyaye,
Ni ikintu wampoye ujya kunca mu bandi
Aho kumpa inka nanjye ukatwaka n'iyacu!
Ukagwiza iby'iwacu jye mponda umunono!"
Urwo mpfuye urwo ngurwo ndupfanye n'abandi
Uwapfuye urwo mpfuye ntarenganye Imana
Aho ahubwo ababyeyi muhibaze cyane.
Mbaze umubyeyi ikiruta imbyeyi  Imivugo[SEP]Mbaze umubyeyi ikiruta imbyeyi
Mubaze igituma adashira intimba
Kandi yarategewe agatimba
Akitakumbana n'abatambyi
Ngafata umwanya nkanamutaka

N'abe bose bamushagaye
Mu mishayayo n'imihamirizo.

Mbaze umubyeyi ikiruta imbyeyi
Mubaze impamvu adakoma yombi
Akavuza impundu nta mpuhwe mu nda
Akarera asumbwa na nyina w'undi.

Mbaze umubyeyi ikiruta imbyeyi
Mubaze impamvu aragira zona
Mukome akamo azihe injishi
Mubaze impamvu aseka ajijisha
Nk'uhishe mu nda ishavu rishaje
Boshye ushaka gushira azimura
Agasaza asize iribi imusozi.

Nguhe iki ukunda amahoro ahinde
Ngo ubibe imbuto itarimo nkongwa
Kandi uhunike ahataba imungu
Isuka y'impuha uyime umubyizi
Uragire abawe utavangura
Maze iyi nganzo nyihake umwezi
Mbone ngutake utagira umwera
Nguhunde imivugo itavuguruzwa?

Ni iki kiruta ubushyo bw'Inyambo
Ndetse na Gitare naguterekeye
Bihogo ubwayo yaje n'ibyansi
Nguha amagaju arenga amagana
Nguha iz'imisengo ndanagusenga
Ukabaya gusonza uranansonga
Umbuza kugera no ku isonga
Bucya usizora uranansenya.

Nzane se akanyana gato muri izo
Ndagiye hirya kakirya ivata
Ko uragashima kuruta izindi
Ko n'ubugondo utabukunze?
Cyangwa nziture Bangaheza
Niba ikubuza guta ibiheko
Ndavuga impfizi yo kuzishorera?

Mbese Sine ntiyagusekeye
Iri n'izihaka ndetse n'izikamwa
Yaje iherekejwe n'ibisabo
Ngo amata agwire bibe karande
Ni kuki utanyifurije kuramba
Nk'aho wakamye zitangishira?

Mbe ko zishira nguhe ibiziriko
N'isaso yazo ubone ususuruke
Hato utaziroha mu rusuma
Ugasiga imitima isobetse amaganya?

Nguhe se Inkungu urashira intimba
Hari icyo izahuraho ubukungu
Ngo ugire urwuri rwo kuziragira
N'abashumba bo kuzicunga
Bo uzababonera Indabukirano
Zireke kona nta we uzikoma
Ntizice imbusane inzira y'ishora
Kandi zigane imbuga isukuye
Zanashituweho ibirondwe? 

Ko nasobanuje undi mubyeyi
Ndavuga data w' ingeso nziza
Wantumye atandoha na gatoya
Ngo nziguture zigutaramire
Igituma iwawe nta ngororano
Ni uko wabuze ingoro izikwiye? 

Reka muhe karame uwo mubyeyi
Yari yampaye ubwe bushishozi
Yasomye kera mu 'Nderabarezi'
Ati, "urushako si umushongi"
Ibyo ndabyanga ngo ampishe byinshi

Nsimbagurika ngana i Gikondo
Nsanga iwawe batoba akondo
Mbona uburanga mbuha urukundo
Ntazi ko bugicira urukondo
Nanjye ngo buzibuka iyo neza
Tubone kwivuna urya mubyeyi.

Bumaze gutamira ku biza
Buti, "mfite data ukeneye izikamwa".

Mba mfashe inoti n'iz'imisago
Zigura ingweba zikamwa menshi
Za kijyambere z'ibuzungu
Ndazigutura intugu ziraruha
Nazo uraziheba umbuza gutura
Inzigo uranga uyigira ndende
Ifata mu nda ihagira indaro.

I Kawangwari ni ho nabanje
ARAP MOYI ari we uhatwara
Narahatanze ay' amadolari
N'amahero yo kuguhonga.

Muri Yuganda kwa MUSEVENI
Mukono na Kampala kapitali
Aho nahatanze magana urwiri
Ngo udahonda intozi ukabura isheja
Umaze kugwiza uti, "kare Sebo".

Mbe mubyeyi nguhe iki kindi
Ngo ugane irembo udaca amarenga
Ukamirwe imbyeyi ubagare ahera
Usome ayera ucire amahoro
Maze amahano tuyahe inkota
Kandi uncungure utancuza
Ngo ucinye akadiho ubona bicika?

Ko naguhaye imirima n'ababibyi
Bazi imirimo igenerwa amasuka
Ngo ubone ugwize umusaruro
W'imbuto yera amasaka meza
Wabuze imivure itagira imivumo
Ngo uhishe inturire untumire ntarame?

Insina wenga sinayivumbye
Nta mutsama wo kunywa abatoni
Nta n'inkangaza y'abahanzi
Nta busetura bw'intwari
Nta kagage aka k'abahetsi
Nta gasururu k'abasya urukoma
Kereka inzika ibuza amasano.

Ko nakubonye irya mu kabande
Nkikubakuba nkaguha akaboko
Ngo ugere ku isonga iyo mu mpinga
Ni gute utangiriye akabanga
Nararushye akuya ngo uhashyikire
Aho guhorahoza nk'umuhuza
Ugahatana untobera amazi?

Mbese nzagushyire mu mutaka
Niba ubutaka  bugukirigita
Maze ngutambagize ikirere
Bwo uzagaruka usubiye ku isi
Umenye gusaza utanduranyije
Maze untaramire utantamaza?

Cyo reka kwisama nk'incike
Maze utuze nkurage incuke
Ucire umutima utera imbusane
Imbuto idutanya uyime ibigega.
Inkuba n'igikeri  Imigani[SEP]Nagiye ku rusenge ibitugu ndabitigisa
Imyambi ndayisokeranya
Abo twari turi kumwe ndabacyaha
Nitwa "Cyaradamaraye"!!
Ndwaye Sida  Imivugo[SEP]Numvise inkuru y'incamugongo
Ibikoba birankuka
Amabere yikora ntonsa
Nshika umugongo.

Ndwaye Sida! Sida!
Iryavuzwe riratashye
Karabaye!
Birabe ibyuya ntibibe amaraso
Nguye mu kantu
Mbuze urwo mvuga
Ni ukuruca nkarumira.
Umuruho ntuhebeba
Hahebeba nyirawo
Ntawe muri yombi
Ntwawe intambike
Mbonye uko intama zambarwa
Ndasa n'ubwire bwije nabi
Inyibye umugono
Ndagatoye
Ingiriye ibya mfura mbi
Inkamiye mu kitoze
Inkamuriye umuravumba mu mazuru
Inyanitse ahanze uburo
Inseye itanzitse
Ingeretseho urusyo
Inywesheje amaganga
Inyogeyeho uburimiro
Ngwiriwe n'urugogwe
Mbonye urw'imbwa yaboneye kw'iriba
Ibintu bigeze iwa Ndabaga.
Ngeze ku kaburembe
Arimo gishigisha ntavura

Ariko barampanuye Ndanangira
Mbazirika ku katsi
Ntazi ko nihima
Nasukumaga amazi
Nkaba ibyatsi
Nkandika umunani
Nkabarizwa mu kabari
Ngataramana n'inkumi
Nkazinduka iya Rubika
Nkayirara ku ibaba
Nshaka iyo zahiye
Nkavuga aya ndongo

Barampanaga
Igiti gikoma iki!
Nkavunagurira ibiti mu matwi
Nkavunira agati mu ryinyo
Nkiraza i Nyanza
Nkigira uw'ejo
Nkigira nyoninyinshi
Nkumva bitandeba
Baca umugani ku manywa
Nkiyita biti bibisi
Bagata inyuma Yahuye.

Inzira ntibwira umugenzi
Umanika agati wicaye
Wajya kukamanura ugahaguruka
Koko umusore umuhana avayo
None amazi yarenze inkombe
Akarenze umunwa
karusha ihamagara
Ntuye ahaga
Ndaririra mu myotsi
Mpeze mu ngabo ya Sabyombyi
Ndi hagati y'amenyo nk'ururimi
Ndi hagati y'umupfu n'umupfumu
Singira shinge na rugero
Mbuze epfo na ruguru Inkenyeje rushorera
Insize iheruheru
Nimyije imoso.
Abanjye barampunga
Abo twasangiraga impamba
barampindutse
Baranyishisha nk'ubushita
N'abo nari nzi,nta gashweshwe
Nta mpuhwe bamfitiye
Barambyina ku mubyimba
Baranshunanira inzara
Barandeba bakandenza ingohe
Bakazunguza umutwe
Natutswe n'Imana
Ndaye ntaraye
Ndiriwe sindamutse
Ni ukubona bucya
Ndi mu mazi abira
Ndaza umutima iswa
Ndareba isi ikansiga
Nkifata micunda na minagwe
Ntawe unywera ho amazi
Bampaye akato
Ngo mfite agakoko
Ndabunza imitima
Ndatereka inzara n'umusatsi
Nkirya nkimara
Nkeza ayo mu gahanga
Nkaruha uwa Kavuna
Ngatuma imbwa kurahura
Nkibaza inkwi n'amazi
Ngacuranywa amazi n'isazi
Ndabunza inkondwe mu bakazana
Ndatega amashyi amashyiga
Ngeze ku buce
mu icuraburindi
Ndayacekwa
Ndiganya intaho
Ndisiga nkisanga
Ndashya ingohe
Ndacana intoki
Mpfanye agahiri n'agahindi
Nguzwe n'ishyamba
Ndarebera izuba munsi y'umusego
Nyoye ishingwe
Ndakamira mu kiva
Ndavomesha urutete
Ndatega zivamo
Ndatanaga ibishwi
Ndafata ayaguye
Ndahembera uwazimye
Nabaye umuzimu
Nsigaye ndi amagufwa
Ndahomera iyonkeje
Ndacuma ibyashiririye
Ndasera mu nda
Ibintu byandogeranye
Ndi mu icuraburindi
Ndi mu y'abagabo

Reka ninyare mu isunzu
Niyandayande
Nsange umupfumu
Nkubite ibipfukamiro hasi
Anyambarize Lyangombe
Ndebe ko
nakwirenza umunsi.
Nyamubuza ababisha kwishima  Ibyivugo[SEP]Koko uri mwiza si ukubeshya
Sinkurata bimwe bisanzwe
Abantu benshi bakabya cyane.

Amezi cyenda mu nda yawe
Untwite ugenda wigengesereye
Udahuga wanga ko mpugana.

Ngo igihe mvutse ntarareba
Umfureba neza ndanezerwa
Ngira ubushyuhe imbeho ntiyaza
Imbehe yanjye ubwo ikaba ibere.

Imirimo yawe ndayigutesha
Imiruho yanjye ndayigukwiza
Amarira yanjye ndayagutura
Ariko ukagira uti, "Kira kibondo!"

Nzakurata uko bigukwiye
Ibere ryawe ni indahinyuka
Kuko ndikesha ibyiza byinshi.
Amaraso meza ahorana ubusire
Umubiri mwiza utagira inenge
Bwa bugingo buzira indwara
Ngo ejo ntazabona nituye!

Murezi utanga urugero rwiza
Uri Nyampinga ukagira ubuntu
Ntabwo urambirwa kuntamika

Ntujya usiba no kunkorera
Nyir'urugwiro nzagushima
Mubyeyi impamo ntimpahamure.

Ururimi rwawe rugaba ituze
Urugero rwawe nzarutora
N'umuco mwiza njye nkwigana

Nzakurikiza isuku yawe
Mawe nshima uri Mudasumbwa
Sinakunganya undi mubyeyi.

Ishuri ryawe riruta ayandi
Ubwenge bwa mbere wantoje
Ni bwo nahereyeho njya kwiga.

Kutiganda mfasha n'abandi
Ibyo mbikesha umutima wawe
Ntabwo wangomwe urwo rukundo

Utagukunda Rugori rwera
Ntacyo yaba amaze mu Rwanda.

Mutima mwiza uzira umunabi
Ineza yawe ivamo urukundo
Sugira sangwa uri Rudasumbwa.
Abo wibyariye tukurate

Data azaguhe urugukwiye
Rumwe udukunda utizigamiye
N'uwaguhanze aguhore hafi
Azakurinde amakuba yose.

Ni ibyo ndangirijeho none
Ariko nzongera ngusubire
Kuko uri mwiza Mawe nkunda.
Inka ya Kanyamashokoro 1  Inka[SEP]Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura, hakabaho n'urambirwa cyangwa se aho yacyeje baragaye imilimo ye, ubwo agataha amara masa.
Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja.

Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira iti «ko ureba tugiye gupfa tuzize inzara nta kuntu twakwirwanaho?» Umugabo ati «bite?»

Nyarubwana iti «nzajya guhiga inkware, inkwavu, isha, maze njye ahiherereye notse, nizishya nze nguhamagare tulye!»

Umugabo aremera asangira na Nyarubwana.

Igihe cyo gutaha kiragera.

Umugabo n'imbwa ye bageze mu nzira umugabo ati «umva rero, Nyarubwana, ubu turatashye, kandi narahemutse twarasangiye! Uzamenye ntuzagire icyo uhingukiriza umugore wanjye, ntuzagire n'undi muntu ubwira! Uzaramuka ubivuze nkazakwica!»

Nyarubwana iti «sinshobora kumena ibanga.»

Baragenda bagera imuhira.

Umugabo arakirwa arazimanirwa, Nyarubwana na yo bayiha ibiyikwiye.

Bukeye umugore abaza umugabo we ati «ariko wowe n'imbwa yawe ko mwabyibushye, mwabyibuhijwe n'iki?»

Umugabo ati «kwa databuja badufashe neza cyane, baturinda icyitwa inzara cyose.»

Umugore ntiyashirwa, bibahooo. Bukeye ahamagara Nyarubwana ati «mbwira icyababyibuhije wowe na Shobuja; nutambwira kandi nzakwisha inzara nta kindi gihano nzaguha!»
Imbwa iti «batwitayeho cyane tubona ibyo tulya n'ibyo tunywa byinshi.»

Umugore yanga kwemera, yanga kugaburira Nyarubwana, igiye guhodoka iragenda yegera nyirabuja iti «najyaga guhiga inkware, inkwavu, isha,nkabaga,nkotsa, ngahamagara databuja tugasangira!»

Umugore ati «nuko urakoze, dore igaburo ryawe nk'uko bisanzwe.» Umugore ati «ishyano ryaraguye! Ubonye ngo umugabo wanjye asangire n'imbwa, ahumane, none nanjye akaba ashatse kumpumanya, nako byararangiye ntagisigaye, nta bwo tukibanye ngiye iwacu!»

Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceli.

Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo, ati «urabeho sinshoboye gusangira n'imbwa!» Agenda ubwo!

Umugore amaze kugenda, umugabo ati «Nyarubwana rero wararikoze, wamennye ibanga none dore ibibaye?»

Nyarubwana iti «ceceka nzamugarura bidatinze.»

Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganirira ku irembo, ati «ni ibiki Nyarubwa?» Nyarubwana iratura, ipfundura igicuba yereka nyirabuja; akubise amaso cya kibwana arumirwa.

Nyarubwana iti «nta soni ufite zo kundira abana ukabasomeza amacunda, warangiza ugafata inzira, ukigira iwanyu? Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!»

Umugore ati «ceceka hoshi dutahe, ndetse ntugere no mu rugo, iwacu bataza kukubaza ikikugenza.» ... Umugore yihina mu nzu, afata utuntu twe yazanye, abwira iwabo ati «umugabo wanjye antumyeho ko arwaye yarembye, none nta kundi nagira, ngiye kumurwaza!»
Umugore na Nyarubwana bafata inzira barataha,

umugabo abwira umugore ati «ari ugusangira n'imbwa ari no kurya ibibwana byayo ikigayitse cyane ni ikihe?»

Umugore abura icyo asubiza.

Ni bwo avumye imbwa ati «kuva ubu ntihazagire imbwa yongera kuvuga ukundi!»

Kutavuga kw'imbwa ngo ni aho byaba byarakomotse 
Imyitirire y'amazina y'inka  Inka[SEP]Iyo inyambo zabaga zimaze kubyara uburiza, umutahira w'inyambo yatumiraga umwisi, akazitegereza neza, maze iz'ingenzi muri zo akazita, akaziha inshutso. Yamara kuziha inshutso agataha. Ubwo bamuhaga inka y'intizo ikamwa, yamara kuyitekesha akayisubizayo.

Iyo ubushyo bwa za nyambo bwamaraga kubyara ubuheta, bongeraga gutumira umwisi ngo agire icyo yongera ku nshutso. Ubwo yitaga iy'indatwa muri za mpete, akayisingiza. Inshutso yari yarayihaye mbere ikaba ari yo ibanza, ikitwa impamagazo, igisingizo cya kabiri ayihaye kikitwa impakanizi, ibindi bisingizo bikitwa imivugo. Igisingizo cya nyuma kikitwa umusibo (iyo cyabaga gisingiza ya ndatwa y'isonga yonyine) cyangwa imivunano (iyo cyabaga gisingiza za ndatwa zose yari yarahaye inshutso mu ikubitiro). Yamaraga gusoza uwo murimo wose wo kwita inyambo bakamuha inka y'ingororano akayicyura ikaba iye y'ishimwe.
Urucantege  Imivugo, Urukundo[SEP]Umunsi umwe, Petero Nzukira yari yiriwe atemera ibishyimbo mu ishyamba. Yari yakoze ataruhuka, kuva mu gitondo cy'urwanaga kugera mu mataha y'inka. Akabwibwi kagiye gukwira ageze imuhira, asanga ibiryo bitarahwana, atangira kuvumagura umugore, ngo ni umunebwe.
Umugore aramuhindukirana ati , "mbese Petero mugenzi wanjye, ko utahanye inabi? Ahubwo, umva ko abagore turi abanebwe, urareke ejo tuzagurane imirimo, nzirirwe ntema, nawe usigare mu mirimo y'imuhira, tuzarebe uzarusha undi kuvunika n'uzarangiza imirimo ye neza."
Petero ati , "ndabishimye, wabona ukazumva ukuntu umugabo avunika. None ahari byazagutera kurushaho kunyubaha no kumenya ko ari njye ugutunze."

Mu gitondo, izuba ritaraganya kurasa, umugore atora inkoni n'umuhoro, ajya mu ishyamba gutema. Yagiye yishimye cyane, arushanwa n'inyoni kuririmba. Petero we asigara imuhira. Hashize umwanya atangira kwicwa n'irungu ry'imuhira. Ariko yanga kwiheba, agerageza kurirwanya.
Niko kubuganiza amata mu gisabo, atangira kuyacunda n'ubuhanga bwinshi! Nk'uko bisanzwe n'ubundi, umurimo mushya utera umwete. Ariko agasusuruko kamaze gukwira, Petero atangira kwuma mu mihogo. Aherako ajya gushakira akayoga mu rwina bataramo inzagwa.
Urwagwa rwari rutaze mu gitariro kinini cy'idebe. Icyo kidebe cyari giteretse ku gasenge ku mitambiko itatu, kandi cyari gifite urufunguriro rw'icyuma mu ndiba. Nuko Petero amaze gukiranura ako kuma kafungaga, agiye gutega ibirika ku mwenge w'igitariro, yumva ingurube irafutagira amata mu muryango w'inzu.
Niko gutera hejuru ati, "amata yanjye we, yashize!" Uko yagafashe ibirika mu ntoki, ahita yiruka, maze asanga igisabo gihennye n'ingurube yigaragura mu kiziba cy'amata. Ingurube imubonye ishaka guhunga, igihe igiye kumucaho, ayiguherereza ibirika mu nsina y'ugutwi, ingurube yikubita hasi, irashya rimwe gusa!
Igihe akiyikorakora yicuza icyo akoze, yibuka yuko yasize adafunze igitariro, ahubuka nk'iya Gatera, yihina mu mwobo, anyerera mu kiziba cy'urwagwa, yicura intembe.

Abyutse asanga cyakamye. Nuko Petero Nzukira ava mu mwobo ajejeta inzoga. Sinakubwira isoni n'agahinda yari afite. Reka inyota yo, yaramusibaga! Aragenda yegura igisabo ajya kukibuganizamo andi mata. Igihe icunda arigejeje hagati, yibuka ko inyana ikiri mu ruhongore. Ati, "yooo! Dore amanywa amaze gukamba, kandi sindahura inyana!" Aherako ariruka, ajya gukingurira Sine.
Ariko kugira ibyago bitera kumenya ubwenge. Yamaze kuzitura inyana aribwira ati, "ubwo nasigaranye n'umwana w'igitambambuga, nkaba kandi ngiye kuvoma, iki gisabo ningisiga aha ngaha, aribuze kugihirika. Ndamuzi ni inkubaganyi. Naba kandi nongeye gupfirwa ubusa."
Nuko akizirika mu ijosi, kigenda kinagana mu bitugu. Atora akabindi, ajya kuvoma amazi yo kuhira Sine. Igihe yunamye kudubika ikibindi, amata yo mu gisabo aseseka mu mutwe no mu iriba. Nuko Petero yunamuka mu iriba, ati, "ibi ntabyo! Nta mata, nta mavuta nteze kubona uyu munsi.
Reka gusa njye kuhira inyana, nayikenesheje rwose, ntikigiye kurisha. Inzu yanjye yamezeho ubwatsi buryoshye kandi bwinshi, ndetse nayijugunyeho n'ibishazashaza byinshi.

Henga njye kuyuriza, ntacyo bitwaye uruhiza rwayo rurakomeye, kandi hasi yubakishije amubuye manini!" Inzu ya Petero yari yubatse munsi y'umugunguzi muremure; mu rubega rw'umugunguzi hareshya n'ubutaka. Petero niko kuhatambika ikibaho kinini; cyambukiranya inzira n'uruhiza rw'inzu, abona kucyurizaho inyana ye.
Ariko rero Petero ntiyashoboraga kuguma hejuru aragiye inyana, kuko yagombaga kugemurira umugore we. Ni ko kuzirika umurunga ukomeye mu ijosi rya Sine, awumenesha igisenge, utunguka mu nzu imbere.
Hanyuma aramanuka, azirika wa murunga ku kuguru, aribwira ati, "ni uko Inka yanjye nishaka kumanuka ndabimenya." Ahasigaye Petero atangira gukora, akebagura inyama vuba vuba, aroha mu nkono, acuriranya n'ibitunguru n'inyanya. Inkono ayitereka ku ziko, yiyegereza inkwi aracana.

Ngo hashire akanya, Sine irambirwa kuguma hejuru y'inzu, kuko hayiteye impungenge. Ishaka kumanuka mu rubega rutereye ku mugunguzi no ku kibaho. Ibonye ko ari habi, ishaka gusubira inyuma, ubwatsi bw'inzu ikandagiyeho burasohoroka, imanukana na bwo!
Muzi rero ko Sine yari iziritse ku mugozi. Muzi kandi ko uwo mugozi Petero yari yawuziritse ku kuguru. Mu kanya Sine imanutsemo, Petero na we aritera, amaguru ashita mu gisenge cy'inzu, acurika umutwe. Iyo icyo gisenge kidakomera biba byarabaye bite? Bizi Imana! Petero yamaze gufatwa n'igisenge cy'inzu ye, Sine inaganira hanze; maze sinakubwira imiborogo!
Muka Petero abonye ko ibiryo bitaziye igihe, ararambirwa agaruka imuhira kureba; kandi n'imbeshyerwe ibyo gutema byaramutondaga. Nuko abonye Sine inagana, biramutangaza, arisumbukuruza, umugozi wari uyifashe awucisha umuhoro. Inka yikubita hasi, ubwo, ihabaduka vuba. Petero na we, mu kugwa yabanje umutwe muri ya nkono yari ku ziko. Amahirwe ni uko umariro wari wazimye, naho ubundi aba yarahiye. Yakobotse ku gahanga no ku zuru, akuka n'amenyo abiri.
Umugore yamaze guca ikiziriko, yinjira mu nzu, atabara ibibomborekanye. Asanga umugabo we amaze guhaguruka, avirirana amaraso mu kanwa. Ni ko kumubwira amuseka ati, "ari njye, ari nawe, ni nde warushije undi kuvunika none? Ewe, sinjya kugutabira amacumu, wakoze kandi wavunitse, umuntu watetse, ugacunda, ukarera umwana, ukica ingurube, ukarwana na Sine, mugakotana bene aka kageni, n'ibindi ntazi! Ngaho rero noneho kubitiraho no kungaburira."

Nuko Petero araceceka abura icyo asubiza.
Amarangamutima  Imivugo[SEP]Kera habayeho umagabo, akagira umugore. Bukeye umugore arasama.
Umunsi umwe uwo mugore yegura ikibindi ajya kuvoma kandi akuriwe.

Aragenda aravoma, amaze kuzuza amazi mu kibindi, agerageza kucyikorera kiramunanira.

Nuko arivugisha agira ati «icyampa nkabona unyikorerera iki kibindi, maze iyi nda ntwite nazayibyaramo umukobwa, nkazamumushyingira; nazayibyaramo umuhungu bakazanywana.»

Ako kanya inkuba irakubita, ikibindi iragiterura igitereka mu rugo.

Biratinda maze wa mugore arabyara, abyara umukobwa. Bamwita Nyiramwiza.

Amaze kuba umwangavu, umurabyo ukajya uza ugahagarara ku mulyango, ushaka kumutwara.

Nuko wa mukobwa akaririmba ati «erega sinari nakura, yewe mwami wo hejuru, ninkura nzagusanga!» Bikomeza bityo! Ababyeyi be bamubuzaga kujya hanze kugira ngo inkuba itamutwara.

Umunsi umwe, abandi bakobwa baraza baramushukashuka ngo bajyane gutashya no kwahira ishinge.

Nuko yiteba ababyeyi be maze ajyana n'abandi.

Bageze ku gasozi, imvura iragwa.

Abakobwa bose bajya kugama mu isenga ry'impyisi.Bagezemo umurabyo ushinga ku mulyango.

Nuko ba bakobwa basohokamo umwe umwe; ugeze ku mulyango akavuga aririmba ati «si jye Nyiramwiza useka amasaro agaseseka.»

Maze umurabyo ukamureka agatambuka.

Nuko Nyiramwiza asigayemo wenyine araza, ageze ku muryango, avuga kimwe n'abandi.

Nuko araseka! Maze amasaro arameneka, yuzura hasi. Ako kanya inkuba irakubita. Me! Iramutwara! .Amaze kugera mu ijuru inkuba iramutunga, babana igihe kirekire.
Amaze kubyara gatatu ahetse uwa kane, abwira Nkuba ati «ndashaka kujya gusura iwacu ndabakumbuye.»

Inkuba irakubita, maze iramwururutsa.

Imuha amatungo: inka, ihene n'intama.

Imuha n'abagaragu bo kumutwaza amaturo n'ibindi byinshi.

Nuko Nkuba aramubwira ati «uramenye unyure mu nzira y'agatsibanzira, ntunyure mu nzira y'igihogere. Naho ubundi wazahura n'umugabo utari jye.»

Nuko Nkuba amaze gusubira inyuma, wa mugore yinyurira mu nzira y'igihogere, ngo mbese araba iki ?

Bageze imbere bahura n'igisimba. Kimwaka ibyo yari afite byose kirabirya. Hasigara we n'abana be gusa.

Kirangije kiti «mpeka» Aragiheka, maze akagenda ahigimba, naho ari ugucira amarenga ba bana be aho bari bahungiye ngo bajye kubwira basaza be ngo baze bamukize icyo gisimba.

Ubwana burarorongotana bugera kwa ba nyirarume, buvuga uko byagenze.

Hanyuma bambika imbwa, bafata amacumu n'imiheto baratabara.
Bahageze, basanga wa mugore agihetse cya gisimba, ariko atagishobora gutambuka.

Ababonye agiterera hasi. Babanza kugica agahera, nyuma bagica amaboko n' amaguru.

Ibyo cyari cyariye byose babikivanamo.

Nuko baracyica.

Nyiramwiza abona gutaha iw'ababyeyi be.

Si jye wahera !
Intwari Yakoze Ibara  Inkuru ngufi Bawuca barikuvuga ku mibanire[SEP]Benshi bari bazi ko Mugisha na Kayitesi bahiriwe n’urugo. Ntibari bazi ko, nk’abakritsu bavutse ubwa kabiri, bamwenyuraga nyamara bahishe ibikomere ku mitima yabo. Hari abajya bavuga ko gushakana n’uwo udakunda ari uguhemuka cyangwa kwandarara. Mugisha yakundaga rwose umugore we, Kayitesi. Yizeraga kandi ko n’umugore we amukunda, nubwo rimwe na rimwe yajyaga yibaza impamvu yangaga ko bahuza urugwiro, niba koko yaramukundaga. Igihe cyose Mugisha yageragezaga gukora kuri Kayitesi, undi yahitaga yijima, ndetse akamwigizayo. Iyo atamubwiraga ko arwaye umutwe, yavugaga ko ababara mu gifu, cyangwa se ko ananiwe. Rimwe na rimwe, hari ubwo yamubwiraga ko ikimutera gutinya imibonano mpuzabitsina ari akaga kamugwiriye mu gihe cy’Itsembabwoko ryakorewe Abatutsi mu 1994. Mugisha yumvaga agahinda k’umugore we pe. Icyari kimushimishije ni uko Kayitesi yari yaremeye gutangira inzira yo gukira ibikomere, kandi Mugisha yari yariyemeje kuyigendanamo na we. Mugisha na Kayitesi bari baragishije inama abayobozi b’idini yabo, ndetse n’abajyanama mu bijyanye n’urushako. Nk’umukritsu wavutse ubwa kabiri, Mugisha yabifataga nk’ikigeragezo yagombaga kuzatsinda. Yakundaga umugore we kandi yariyemeje kubana na we mu byiza no mu bigoye. Kayitesi ntawundi muntu yagiraga ku isi, uretse Mugisha.
Ku mugoroba wo kuwa 14 Ukuboza 2015, ubwo Mugisha yari atwaye imodoka, avuye ku kazi, agana imuhira, ibitekerezo ku rugo rwe byagendaga bimuhamiriza mu mutwe. Yari yasabye ikiruhuko ku kazi, kandi yagihawe. Ntakindi yatekerezaga rero, uretse urugo rwanjye. Yifuzaga kugera mu rugo, ayuhagira, agasangira icyayi n’umugore we, ndetse akamuha igituza cye akakiryamamo. Inzira yose, Mugisha yiyambazaga Nyagasani ngo aze kumufasha umugore we ntaze kwanga ko amukoraho, amukundwakaza, ndetse ngo bahuze n’urugwiro. Mugisha yacishagamo akibuka ko ubwo baherukaga kuganira n’umujyanama mu bijyanye n’urushako, Kayitesi yari yaravuze ijambo umugabo we atabashije gusobanukirwa. Kuva icyo gihe, yari yaranze kubwira Mugisha uwo yavugaga ubwo yagiraga ati, “Ya nyamaswa yagarutse mu buzima bwanjye.” Mugisha yaribazaga ati, Yaba se ari uwamuhohoteye wagarutse? Ese yaba ari umwe mu bagororwa baherutse kurekurwa? Cyangwa ni umwe mu bagarutse bavuye muri Kongo? Yifuzaga ko Kayitesi yamukundira akamubwira iyo nyamaswa iyo ari yo, ariko, aho kumubwira iby’iyo nyamaswa, Kayitesi yari yarahisemo gutera umugabo we umugongo. Mu busanzwe, ntiyajyaga yubahuka kubwira nabi Mugisha. Ntibajyaga batongana. Ariko, muri iyo minsi, Mugisha yari yarayobewe icyo Kayitesi yabaye. Icyo umugabo we yavugaga cyose, cyaba kuri we bwite, ku kazi ke, ku nshuti ze, Kayitesi yasubizanyaga inabi. Uwo mugoroba rero, Mugisha yari yafashe icyemezo cy’uko byose bagombaga kubishyira hasi, bagakemura ibibazo, byanze bikunze. Yaribwiraga ati, Abajyanama barananiwe. Ni njye ugomba kuba umugabo ngakemura ibibazo mfitanye n’umugore wanjye. Yari yiyemeje gukora ibishoboka byose, Kayitesi akamubwira ibyari bimuri ku mutima, abishaka atabishaka.
Mugisha ageze mu rugo, yasanze urugi rurangaye. Yinjira mu ruganiriro, ahamagara Kayitesi, ariko undi ntiyakwitaba. Atera intambwe agana mu cyumba bararagamo. Yasanze Kayitesi arimo kwinogereza amavuta ku mubiri we w’ibihogo, nta mwambaro n’umwe umutwikiriye ubwiza. Amaso ye yari yabaye ibishirira nk’aho yari yigeze kurira. Abonye umugabo we, arikanga, ndetse asa nk’utitiye. Icyakora, nyuma y’amasegonda make, ahita asa nk’umwereka ko nta kibazo yari afite. Mugisha na we ntiyakwereka umugore we ko yari yarabutswe gushishira kwe. Ahubwo, ahita amwegera, maze amusoma ku itama. Kayitesi yaramukundiye. Mugisha arakomeza, agera no ku yindi ntego. Banyungutana iminwa byabindi bya Gifaransa. Amusunikira ku buriri. Kayitesi arembuza umugabo we, amwereka ko yari yemerewe gukuramo ipantalo, ndetse amufasha kuyikuramo. Mugisha yagize isoni ndetse afatwa n’igitengo. Yabonaga bitunguranye, kandi bidasanzwe. Imyenda iba igeze hasi. Mugisha akorakora Kayitesi, aramukundwakaza, ndetse arongera aramusoma. Nubwo we yashakaga kwitondera icyo gikorwa, kandi akakigenza buhoro, Kayitesi, we, yasaga nk’ufite ubwira. Yashakaga umugabo we wese wese. Mugisha nawe yafashe urugingo rwe, maze yitonze, yinjira kwa Kayitesi wari umwiteguye kandi amwishimiye cyane. Umugore yavugije akaruru nk’ak’abakinamico, ariko bitari nka byabindi by’ibifitirano. Mugisha na Kayitesi bahuje urugwiro ndetse bakuza urukundo pe. Gusa umugabo ntiyatinzeyo, ndetse acyeka ko atabashije kumara umugore we ipfa. Icyamubabaje cyane ni uko, barangije, yahaye igituza umugore we ngo akiryameho, ngo baze kongera guhuza urugwiro, ariko aho gukomeza ibyo umunezero, Kayitesi ahita aturika akarira.

Mugisha yabajije umugore we uko bimugendekeye.  

Nta kindi Kayitesi yavuze, uretse kubwira umugabo we ati: “Mugisha, mbabarira.”

Mugisha aramubaza ati: “Nkubabarire ko wagize ute?”

“Mbabarira byose.”

“Ushatse kuvuga iki? Mbwira. Habaye iki? Ubushize, ubwo twari twagiye kureba umujyanama, wavuze ko ya nyamaswa yagarutse. Ni nde wavugaga?”

Ntako Mugisha atagize ngo yinginge umugore we, ariko undi yanga kumubwira icyamuteye kurira. Iryo joro ryari ryatangiye neza ryaje kuba nk’andi yose. Icyizere Mugisha yari yagize cyo kongera guhuza urugwiro n’umugore we, cyageze aho kirayoyoka. Iryo joro ryose, Kayitesi yaraye ashidurwa n’interabwoba, maze akavuza induru nk’aho hari uwo barwanaga. Yasubiragamo izina ry’umukobwa we, uwo yabyaye bitewe n’abamukoreye ibibi.  Yabwiraga uwo bari bahanganye muri izo nterabwoba ati: “Ni umwana wanjye, ntabwo ari uwawe.” Ubundi Mugisha akumva umugore we yinginga uwo yabwiraga muri izo nterabwoba ngo amuhe amahoro. Icyateraga Mugisha impungenge kurushaho ni uko mu byo Kayitesi yavugaga harimo n’izina rye. Yagiraga ati: “Mugisha mwahuriye he? Ha umugabo wanjye amahoro. Ntabwo ari inyamaswa nkawe.” Hashiraga akanya, Kayitesi akongera agatwarwa n’agatotsi, ariko nyuma akongera agashiduka agira ati: “Oya, ntabwo nigeze mwica. Ntabwo namwishe. Nd
arahiye rwose, sinamwishe.”
Bucyeye bw’aho, Mugisha yabyutse yafashe icyemezo ko aho kuvugisha umujyanama mu by’urushako, yagombaga guhamagara inararibonye mu by’ihungabana yari yararangiwe n’inshuti ye y’umuganga.  Ariko abaduye telefone ye, asanga hari ubutumwa bwinshi muri WhatsApp. Akimara gusoma, yakubitswe n’inkuba. Bwari ubutumwa buvuga inkuru y’urupfu rwa Koloneli Kanyamibwa wari mu kiruhuko cy’izabukuru. Yari yasanzwe mu cyumba cya hoteli, yapfuye. Mugisha yaribajije ati, Ni nde wishe Koloneli Kanyamibwa? Uwo mugabo wari wapfuye Mugisha yamufataga nk’indakemwa, ndetse ingenzi mu buzima bwe. Ni we yakeshaga akazi yakoraga muri Rock Builders Ltd, kuko ari we wari waramuhuje n’umuyobozi mukuru w’icyo kigo. Ubwa mbere bamenyana, bari barahuriye mu nama y’abubatsi b’umwuga bakiri bato. Kuva uwo munsi bari barahindutse inshuti. Koloneli Kanyamibwa yari yarageze no mu rugo rwa Mugisha na Kayitesi inshuro ebyiri. Mugisha yari azi Koloneli Kanyamibwa nk’imfura rwose.  

Nuko Mugisha abwira Kayitesi ati: “Reba ibyo mbonye. Bamwishe. Noneho rwose, ndakariye iki gihugu pe.”

Kayitesi ntiyamusubije. Ahubwo yahise asohoka, arigendera.

Undi ararangurura, amubaza impamvu nta cyo avuze ku rupfu rwa Koloneli Kanyamibwa.

Kayitesi avugira mu matamatama ati: “Ntacyo navuga. Ni iki cyemeza se ko yishwe ? ”

Mugisha ati : “Bavuze ko uwamwishe agomba kuba yamukubise ikintu mu mutwe.” Yongeraho ati: “Ariko se kuki yari mu cyumba cya hoteli? Yari yagezeyo ate? Aho ntibaba bari bamuteze indaya?” 

Yacanye televiziyo ngo arebe icyo babivugaho mu makuru. Hose bari kuvuga kuri urwo urupfu rwatunguranye. Abantu bose, yaba abayobozi cyangwa abasirikare bakuru bari baguye mu kantu. Abanyamakuru batandukanye bavugaga ko Koloneli Kanyamibwa yari umwe mu ntwari zabohoye u Rwanda ku buryo rwose yari akwiye kuramba, akanezezwa n’ibyo yaharaniye, maze akazisazira mu mahoro. Mugisha yari yashobewe. Yaribwiraga ati, Uko biri kose ntabwo ubu ari ubwicanyi bushingiye ku mpamvu za politiki. Koloneli Kanyamibwa yubahwaga na benshi mu bategetsi no mu basirikare. Ni nde wamwishe koko?” Nubwo yumvaga ahari hari hakiri kare, ntiyashoboye kwihanganira kudahita ahamagara umugore wa Koloneli Kanyamibwa ngo amukomeze. Agomba kuba rwose yari mu ba mbere bahamagaye uwo mubyeyi. Nuko, nk’uko yari yabigennye kuri uwo munsi, ahamagara na wa mujyanama mu by’ihungabana, maze ajya kuganira na we ikibazo cya Kayitesi. Agezeyo, umujyanama yamuteze yombi kandi. Icyakora aho kumuha umuti w’ibyo bibazo, ahubwo amusaba kuzagaruka undi munsi, azanye n’umugore we. Ntahandi Mugisha yifuzaga kujya uretse gusubira iwe, agapfumbata Kayitesi mu gituza, nubwo yari yashenguwe n’urupfu rwa Koloneli Kanyamibwa.
Mugisha akigera mu rugo rwe, amagufa ye yarakangaranye. Urugo rwari rwuzuye abapolisi.

Bahita bamuboha amaboko, maze bati: “Turakumenyesha ko utawe muri yombi. Ufite uburenganzirwa bwo kutagira icyo uvuga. Icyo wavuga cyose gishobora kuzakoreshwa mu rubanza rwawe.”

Kayitesi avugira hejuru ati: “Umugabo wanjye ararengana. Nta muntu yigeze yica.” Yabakurikiye asubiramo ayo magambo. Bashyira Mugisha mu modoka ya Polisi. Kayitesi asoma umugabo we, maze aramwongorera ati: ‘Mbabarira. Nzakora uko nshoboye ufungurwe. ” 

Nuko bajyana Mugisha muri kasho. Yari wenyine. Nta bandi bantu bari bafunganywe. Iminsi itanu yamaze muri kasho yamubereye miremire kurusha indi yose y’ubuzima bwe. Abapolisi bajyaga basimburana kuza kumubaza ibibazo, bahoraga basubiramo.

Bati: “Ni wowe muntu wa nyuma wavuganye na Koloneli Kanyamibwa mbere y’uko yicwa. Mwavuganye iki? Ni iki cyatumye aguhamagara?”

Mugisha ati: “Ntabwo rwose nzi impamvu yampamagaye. Yambajije gusa aho nari mperereye, maze mubwira ko nari nkiri ku kazi. Arambaza ati: ‘Kugeza ryari?’ Mubwira ko nagombaga gutinda ku kazi, nkaza kugera mu rugo nka saa kumi n’ebyiri n’igice. Ni ibyo byonyine twavuganye. Ahita ahagarika telefone.”

Bati: “Yaba yarakubwiye aho we yari?”

Undi ati: “Oya, ntaho yambwiye.”

“Yaba se yaragusabye kumusanga kuri hoteli?”

“Oya, ntabyo yansabye.”

“Nyuma y’akazi,wahise ujya he?”

“Mvuye ku kazi, nahise njya imuhira.”

Bati: “Ni nde wundi mwavuganye uwo munsi?”

Mugisha ati: “Ndumva ntawe nibuka twaba twaravuganye by’umwihariko. Nshobora kuba naravuganye n’inshuti imwe cyangwa ebyiri, cyangwa abo dukorana. Byumvikana ko, nk’ibisanzwe, n’umugore wanjye twavuganye.”

Bakomeje kujya bagaruka kumubaza ibyo bibazo, kugeza ubwo yumva arambiwe gusubiza. Yibazaga ukuntu yacyekwaho kuba yarishe umuntu wari ingenzi kuri we, maze akumva yanze isi n’abayo. Yanzuye ko ahari ubuzima bwagombaga kuzamusharirira kugeza ku rupfu.  

Muri iyo kasho, yari arimo wenyine, Mugisha yongeye kwibuka ibyo yaciyemo byose mu buzima. Yibutse ubwo mu mwaka w’i 1990 yafungwaga ashinjwa kuba Icyitso cy’Ingabo-Nkundagihugu. Icyo gihe yari afite imyaka 17 gusa. Abajandarume bamushinjaga ko ngo yagiye mu mahugurwa yo gukoresha imbunda kugirango azateze umutekano muke mu gihugu. Mugisha yari ababajwe no kuba yari yongeye gushyirwa muri kasho ashinjwa icyaha atari yakoze. Yari wenyine, nta we yaganyira, kuko umuryango we watsembwe mu gihe cy’Itsembabwoko ryakorewe Abatutsi, mu 1994. Iyo hataza kubaho intwari nka Koloneli Kanyamibwa, wenda Mugisha ntaba yararokotse. Yubahaga kandi agahora iteka ashimira uwo ari we wese wari mu ngabo-nkundagihugu zamurokoye. Ntabwo yumvaga ukuntu yari mu munyururu, ashinjwa kwicwa umwe mu bo yafataga nk’intwari ze. Yatekereje ku mugore we, Kayitesi, n’akaga kamugwiririye mu buzima. Yatekereje ku mubano wabo utari warigeze urangwa n’ibyishimo nk’uko byari bikwiye. Yibazaga uko Kayitesi yari amerewe nyuma y’uko abonye umugabo we amusize, ajyanywe kuborera mu munyururu, ashinjwa icyaha atashoboraga no gutekereza na rimwe gukora. Yashatse kuvuza induru, agatera akamo, agashwanyuka, maze akava kuri iyi si y’akarengane. Yumvaga atagishoboye kubaho. Yagerageje guhamagara Imana, ariko ntacyo yari afite cyo kuyibwira, uretse kuyibaza impamvu ikomeza kwemera ko ubuzima bumusharirira.
Hashize iminsi itanu Mugisha ari muri kasho, yajyanywe mu nkiko. Yari afite umwunganizi mu mategeko, ariko ntiyari azi uko aza kwiregura. Nubwo abamushinjaga na bo basaga nk’abadafite ibimenyetso bifatika, na we ubwe nta bimenyetso yari afite bimushinjura. Yahisemo kubiharira umwunganizi, we mpuguke mu mategeko. Kayitesi yari yaje mu rukiko, yambaye umukara hose, nk’aho umugabo we yari yapfuye. Yari afite umuzingo w’impapuro mu ntoki, ku buryo Mugisha yibazaga ko ahari wenda hari icyo umugore we yari yavumbuye cyari kumurengera.  

Amaze kwinjira, Kayitesi yegereye umugabo we, aramusoma, maze ati: “Ndakwinginze, umbabarire.” Nuko ajya mu byicaro bye.

Umushinjacyaha yavuze ko Mugisha yacyekwagaho kwica Koloneli Kanyamibwa kubera ko ari we wa nyuma bari bavuganye, kandi akaba ari na we wa mbere wahamagaye umugore wa Koloneli. Yemezaga ko Mugisha yahamagaye Muka-Kanyamibwa mu rwego rwo kuyobya uburari.  

Nyuma y’ijambo ry’umushinjacyaha, umwunganizi wa Mugisha na we yahawe umwanya. Maze, aho kugira ikindi avuga, aba abwiye urukiko ko yashakaga guhamagara umutangabuhamya w’ingenzi. Mugisha agiye kubona, abona umugore we, Kayitesi, arahagurutse, na za mpapuro ze mu ntoki, maze agana imbere ahagenewe gutangirwa ubuhamya.

Nuko aratangira ati: “Nitwa Kayitsi, nkaba naravutse mu muryango w’abana barindwi, abakobwa batatu n’abahungu bane. Ni njye jyenyine ukiriho. Ababyeyi n’abavandimwe banjye bane bazize Itsembabwoko Ryakorewe Abatutsi. Basaza banjye babiri bakuru bari baragiye kwifatanya n’ingabo-nkundagihugu zari zariyemeje kubohora u Rwanda rwari rwarigaruriwe n’abanyagitugu. Mu gihe cy’Itsembabwoko ryakorewe Abatutsi, nahuye n’akaga katagira uko kavugwa. Nasambanyijwe ku ngufu n’abicanyi. Banyishe urubozo. Barankubitaga ndetse bakanantuka. Umunsi ingabo-nkundagihugu zatsindaga urugamba, zikabohora igihugu, numvise nsa nk’uvuye mu rupfu ngasubira mu buzima. Natekerezaga ko ibihe by’akaga birangiye. Nari nizeye ko wenda basaza banjye barokotse intambara; ko ntazaba ndi njyenyine muri uru Rwanda —”

Umucamanza aca mu ijambo Kayitesi, aramubwira ati: “Madamu, akaga wahuye na ko turakumva. Ariko ntitubona aho inkuru yawe ihuriye n’urubanza rw’umugabo wawe.”

Kayitesi arasubiza ati: “Hari aho bihuriye. Ndabinginze, muntege amatwi. Ndabivuga muri make.”

Umucamanza ati: “Ngaho komeza.”

Nuko Kayitesi ati: “Umusirikare wese twahuraga, namubazaga niba yari azi basaza banjye, Muhizi na Mihigo. Benshi bambwiraga ko bari babazi kandi ko bari bakiriho, nubwo batari bazi aho bari baherereye. Nuko, umunsi umwe, nza guhura na Koloneri Kanyamibwa. Bamwitaga Afande Kanyamibwa. Ubanza icyo gihe yari umukapiteni. Namubwiye ibya basaza banjye ntari nzi aho baherereye. Ambwira ko abazi. Icyo yarushije abandi basirikare, twajyaga duhura, ni uko we yananshushanyirije uko basaga, nkumva ni bo rwose. Yanambwiye n’ibindi byinshi yari abaziho. Yibukaga ko musaza wanjye witwaga Muhizi yari afite inkovu ku gutwi kw’ibumoso. Akanibuka ko na musaza wanjye Mihigo yarwaraga indwara y’amaso yitwa myopia. Bagomba kuba barabaga muri bataliyo cyangwa paratuni imwe; sinzi aho bitandukanira. Yambwiye ko basaza banjye bari bakiriho ndetse ko bari ku mupaka wa Kagitumba, uhuza u Rwanda n’Ubugande. Iyo nkuru yaranejeje cyane. Uretse no kumbwira amakuru ya basaza banjye, afande Kanyamibwa yankoreye n’ibindi byiza. Kubera ko inzu yacu abicanyi bari barayishenye, afande Kanyamibwa yanshakiye indi nzu yo kubamo, ndetse akajya anzanira ibyo nari nkeneye byose ngo mbeho. Namufataga nka malayika-murinzi nohererejwe na Nyagasani. Umunsi umwe, ambwira ko yifuzaga ko twajyana i Kagitumba kureba basaza banjye. Nahise nemera. Nari narategereje uwo munsi igihe kirekire. Mu modoka, tugana i Kagitumba, nagiye nibuka ibihe byiza nari naragiranye na basaza banjye, mu bwana bwacu. Ntekereje uko nza kubabwira inkuru y’uko Interahamwe zishe ababyeyi n’abavandimwe bacu, ndaturika ndarira. Numvaga ntaza gushobora kubabwira uko abishi b’umuryango wacu bansambanyije kinyamaswa.”

Umucamanza arongera ati: “Madamu wari wadusezeranyije guhina inkuru yawe.” Maze abaza Kayitesi ati: “Basaza bawe se warababonye? Ariko ugire vuba utubwire icyo uzi ku rupfu rwa Koloneli Kanyamibwa.”

Kayitesi ati: “Oya. Basaza banjye ntabo nabonye. Kugeza uyu munsi, sinzi urwo bapfuye n’aho baguye. Tugeze i Kagitumba, afande Kanyamibwa yanjyanye muri hoteli, maze angurira ibyo kurya no kunywa. Yambwiye ko yari afite akazi yagombaga kurangiza, mbere yo kunjyana kureba basaza banjye. Nuko, ansiga muri icyo cyumba cya hoteli. Naramwizeraga cyane ku buryo numvaga ibyo ari byo byose ahita agaruka nyuma yo gukora ako kazi kihutirwaga. Naramutegereje biratinda kugeza ubwo umunsi uciye ikibu. Nubwo nta saha nari mfite, nkeka ko yagarutse nyuma ya saa tatu z’ijoro. Akinjira mu cyumba, ntacyo yambwiye kijyanye no kujya kureba basaza banjye. Ahubwo yahise yiyambura imyenda. Mbibonye, mpita mbaduka ku buriri, ndahaguruka. Afande Kanyamibwa aransunika, ngo nsubire ku gitanda.  Nubwo yamwenyuraga, ijisho yandebaga ryanyahuranyaga mu mutima, rikantitiza igituza. Yambwiye ko nta kibazo nari nkwiye kugira, ngo kuko yari imfura itakora ikibi. Ariko, yongereho ko yifuzaga gusa ko twahuza urugwiro. Nahise ntera ijwi hejuru, ndamwinginga ngo andeke nigendere. Yanshyize ikiganza ku munwa, ambwira ko atashakaga ko abari muri iyo hoteli batwumva. Narongeye ntera ijwi hejuru. Ambwira ko nintaceceka, ankubita urushyi. Ubwo yafunguye ipantalo yari yambaye, maze akuramo n’urugingo rwe, ankorera ibya mfura mbi. Sinzi uko byahise bingendekera, maze aho kubona afande Kanyamibwa, nongera kubona amasura y’abishe umuryango wanjye, barangiza bakansambanya ku ngufu. Banciraga mu maso. Barantukaga. Nataye ubwenge, ku buryo ntari nzi aho nari ndi, n’ibyarimo kumbaho. Nibuka ko nyuma y’aho, nabonye umuntu ampereza ibinini n’amazi, ngo nywe. Afande Kanyamibwa yaje kuzambwira ko ari we wampaye ibyo binini, byo kunsinziriza. Bucyeye bw’aho, nasubiye i Kigali, ntabonye basaza banjye. Afande Kanyamibwa yakomeje kujya aza aho nabaga, mu nzu yari yaranshakiye. Yansabye imbabazi z’ibyo yari yarankoreye, ndetse ansaba ko nakwemera tugashyingiranwa, nkamubera umugore. Naramuhakaniye. Namubonaga nk’inyamaswa, ndetse umugome. Naje gufata icyemezo cyo kuva i Kigali nkajya i Butare kubana na nyirasenge wa mama. Nubwo yari incike kandi ashaje cyane, mu rugo rwe nahaboneye amahoro, ariko y’igihe gito. Yapfuye mu mwaka w’i 1998. Nagarutse i Kigali, mfite umwana w’umukobwa w’imyaka ine. Nubwo umwana wanjye yavutse muri Kamena 1995, nabeshya abantu bari banzi ko yavutse muri Gashyantare, kandi ko ari inda natewe n’interahamwe zambohoje mu gihe cy’itsembabwoko ryakorewe Abatutsi. Ndasaba imbabazi umugabo wanjye ko namubeshye. Ndasaba imbabazi umukobwa wanjye ko ntamubwiye ukuri nyako kuri se umubyara. Nari nzi ko ntaho nzongera guhurira na afande Kanyamibwa. Umunsi umugabo wanjye yambwiraga ko yari azanye mu rugo rwacu umushyitsi w’imena, maze najya kubona, nkabona azanye na Koloneli Kanyamibwa, ni bwo ibibazo byanjye byose byazutse, maze…”

Kayitesi yahise acurika umutwe, amara akanya acecetse. Abari bari mu rukiko, hafi ya bose, bariranaga na we. Mugisha yari ashobewe n’ibyo umugore we yari amaze kuvuga. Yaribazaga ati, Ni ukuvuga rero ko umugore wanjye atafashwe ku ngufu gusa n’interahamwe zishe umuryango we, ahubwo yongeye gukorerwa ibibi n’umwe mu ntwari zaturokoye?

Umwunganizi wa Mugisha yegereye Kayitesi, aramubwira ati; “Impore. Ihangane.”.

Kayitesi yongera kubura umutwe, maze n’ijwi riranguruye ati: “Koloneli Kanyamibwa amaze kumenya ko namubyariye umwana w’umukobwa, yambwiye ko umugore bashakanye atagize amahirwe yo kubyara. Nuko, ambwira ko, kuko yari ashaje, atifuzaga kuzapfa atabwiye umukobwa wanjye ko ari we se wamubyaye. Yampamagaraga ijoro n’amanywa, antota ngo muhuze n’umwana we. Mu kumwikiza, nageze aho mukangisha ko nzamenyesha ubuyobozi ko ambuza amahoro. Ntiyavuye ku izima. Umunsi umwe, musaba ko twazahurira ahatari iwanjye, maze tukaganira kuri icyo kibazo. Nibwo yansabye ko twahurira kuri iriya hoteli, hafi y’ikizenga cy’amazi.

Umucamanza aramubaza ati: “Wagiyeyo ufite iyihe gahunda ubwo? Wari ugiye kumwica?”

Kayitesi arasubiza ati: “Oya. Ntabwo nari ngiye kumwica. Ngeze kuri hoteli, ntabwo namubonye hafi y’ikizenga cy’amazi. Ahubwo umukozi wa hoteli yahise aza, maze ambwira ko yifuza kunjyana aho Koloneli Kanyamibwa yari aherereye. Mbonye tugana ahabaga ibyumba byo kuraramo, ngira ubwoba. Icyakora ndikomeza kuko numvaga niyemeje guhangana na we, nkamwiyama bwa nyuma. Ninjiye muri icyo cyumba, nasanze Koloneli Kanyamibwa yicaye ku ntebe yari yegereye akameza ko kunyweraho ikawa. Ntabwo nashakaga kumwicara iruhande. Nahise mubwira nti: ‘Nje kugusaba ngo uhe amahoro umwana wanjye—’ Ahita anca mu ijambo, ati: ‘Umwana wacu. Ugomba kuzirikana ko na njye ari uwanjye.’ Ndamubwira nti, ‘Oya, ntabwo ari umwana wawe. Ese wahuriye he n’umugabo wanjye? Umushakaho iki?’ Amaze kunsubiza ko Mugisha yari inshuti ye, yarahagurutse, aranyegera, arambwira ati: ‘Ntabwo wahindutse. Nkunda ukuntu wihagararaho.’ Rwose, nta kibi nari nagennye kugirira afande Kanyamibwa. Ariko, uko yanyegeraga, niko nabonaga isura ye igenda ihinduka, isa nk’iy’abankoreye ibibi mu gihe cy’itsembabwoko. Numvaga mbuze aho muhungira. Amaze kunyegera, yambwiye ko yicujije ibyo yari yarankoreye. Ambwira ko koko yari azi basaza banjye, Muhizi na Mihigo, kandi ko yibukaga neza uko bapfuye. Icyakora ntiyambwiye uko byabagendekeye ngo kuko byari kunshengura umutima. Nuko, yongera kunyinginga ati: ‘Ndakwinginze, mpa amahirwe yo kubera umwana wacu umubyeyi. Mpa amahirwe yo kugira unyita Papa mbere y’uko nsaza, nkava kuri iyi si.’ Yakomeje gutera intambwe anyegera. Arankurura ngo muryame mu gituza. Nibwo bwa mbere nari mbonye amarira y’umugabo. Yarampobereye, arankomeza cyane. Nananiwe kumwikuraho. Murya inzara. Aho kundekura, ahubwo akomeza kurira cyane, ari na ko ankomeza cyane ku gituza cye. Nafashe icyemezo cyo kumuruma, nkamubabaza, kugira ngo andekure. Yahise ankubita urushyi, maze arandekura. Mpita nihuta, ngana ku rugi. Ankurikira agira ngo ansigire, ari ko anansaba imbabazi z’urushyi yari ankubise. Ubwo ni bwo… Ni bwo nateruye… Rwose ntabwo nashakaga… Nateruye intebe yari hafi y’umuryango… umuryango… Ndayimukubita. Maze, mfungura urugi, mpita nsohoka, niruka. Ntabwo rwose nari mfite gahunda yo kumwica.”

Nyuma y’uko umugore we yemereye urukiko ko ari we wishe Koloneli Kanyamibwa, Mugisha yahise atera hejuru ati: “Umugore wanjye ararengana. Ni we ahubwo wahemukiwe na Afande Kanyamibwa. Ni we wa—”

Umucamanza aramusubiza ati: “Itonde. Uvuga gusa iyo uhawe umwanya. Umugore wawe yemereye urukiko ko ari we wakoze icyaha cyo kwica Koloneli Kanyamibwa.”

Mugisha yatekerega ku byo umugore we yari avugiye mu rukiko byose, maze akibaza ati, ‘Kuki atari yarabimbwiye mbere?’

Ariko nubwo Mugisha yakomeje gusakuza, avuga ko umugore we yarenganaga, ntibyabujije umucamanza kwemeza guha Kayitesi igihano cy’imyaka icumi y’igifungo ku cyaha cy’ubwicanyi butagenderewe.
nkuru ya Kayitesi na Koloneli Kanyamibwa yasakaye hose; mu bitangamakuru byo mu gihugu ndetse n’ibyo mu mahanga. Abagore bo mu Rwanda, ndetse n’abo mu bindi bihugu bakoze ingendo zo gusaba mu mahoro ko Kayitesi yafungurwa. Bari bambaye imipira yanditseho ngo ‘Na njye ndi Kayitesi.’ Abagore batandukanye, na bo batinyutse kuvuga uko bahohotewe n’abagabo batandukanye. Bamwe muri bo bavuze uko bafashwe ku ngufu n’interahamwe. Abandi bavuze uko bafashwe ku ngufu n’abasirikare. Hari abavuze ko bakorewe ibya mfura mbi n’abayobozi mu nzego nkuru. Abandi nabo bavuga ko basambanyijwe n’abakoresha babo cyangwa ababayoboraga mu kazi. Yewe, hari n’abavuze ko bahohotewe n’abo mu miryango yabo, abo bakundanaga cyangwa abo bashakanye. Mu magambo make, abagore bose bari barigeze gukoreshwa imibonana mpuzabitsina ku ngufu bagiye ku ruhande rwa Kayitesi, bamusabira ubutabera.
Amakuru yaje kugera kuri Nyakubahwa, umukuru w’igihugu cy’u Rwanda. Maze kuwa 29 Mutarama 2016, umukuru w’igihugu aha imbabazi Kayitesi, ararekurwa.

Mugisha n’umugore we basubukuye ibiganiro bajyaga bagirana n’abajyanama mu byerekeye ihungabana ndetse n’urushako, dore ko noneho bari biyemeje gusuka byose, ntacyo bahishanya. Bari biyemeje gukora ibyashobokaga byose ngo urugo rwabo ruhirwe kandi rukomere. Mbere ya Noheli muri 2016, bari baragize umugisha wo kwibaruka umuhungu wabo wa mbere.

Kayitesi n’umukobwa we na bo batangiye inzira y’ubwiyunge. Umwana yari arakariye nyina ko yamuhishe ukuri kuri se. Yabwiye Kayitesi ko yahoranaga ipfunwe ry’uko yabyawe n’interahamwe zishe bene wabo. Abwira nyina ko yababajwe n’uko yamenye ko se yari umwe mu bantu bari bubashywe mu gihugu, ari uko yamaze gupfa, kandi yishwe na nyina. 

 

Ngayo ng’uko!
Bwenge buke  Imigani[SEP] wakomotse kuri ngagi warutuye ingurugunzu mu kingogo muru kibirira na gatumba namuhororo, ubu ni mukarere ka Ngororero. Ngagi yari yararanzwe no kuba inyangamugayo idasanzwe. nta muntu wigeze amwumvaho ijambo ribi. Rimwe umuntu yashatse kumucumuza ngo amwandurize ikamba ry’ubumanzi, amushinga umushunda w’icumu ku kirenge nkana, ngo avuge nabi, atega isaro. ngagi yarashinyirijearamubwira ati” shingura, nzashi ingurugunzu nkiri ngagi.” gushira ingurugunzu ni ugupfa, kuko upfuye atongeye kugaragara ahantu yari atuye. Uyu mugani niwo wacira umuntu ushaka kuguhemuza,” nzakomera kubutungane bwange, noye kubuvirira, nta soni nterwa nibyo nakoze kugeza ubu.”
Isha n'inzovu  Imigani, Abana[SEP]Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.
Mwogo  Imivugo[SEP]Mwogo si yo kwoga
Uwo mwonga uhorana umwaga
Kwonona irabishima
Gushimuta yabigize ishingiro
Ishavu irishira ishenguye
Icyanga ikigira hari n'icyoko
Icyambu ikacyaha
Amashashi ntayishoka
Ihorana ishoka n'umushiha
Imivu ivuduka irimo indurwe
Y'Ubufundi n'Ubunyambiriri
Y'ababyeyi bakiri ku kiriri
Yatumye ikambakamba ibikombe
Ubukombe bw'intare iravogera
Irivuga iravovota
Hirya no hino ari imiborogo
Iricugusa ikicunda
Yakwicuma ikarasa amacumu
Maze ikaboga indubaruba.
Icyivugo cy'intwali  Imivugo[SEP]Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.
Indyoheshabirayi - Umuvugo 7  Imivugo[SEP]Inzozi ziranga zikanzonga
Zanibyayemo inzigo ndende
Zikaba zimbuza no kugoheka.
Nabuze umuhannyi wahanura
Akandangira uko nzitsirika
Cyangwa ukuntu nazitsinda
Dore ko zanga zikaba imvaho.
Inzira y'ishoka ibaye inzitane!

Izahoze zotana zidakomanya
Ubu zatewemo n'amatage
Zirata izindi kuri gahunda
Zikazitera gutatana
Zikazitesha inzira y'ishoka
Izirusha izindi kugira umwaga
Ziraziheza kuri gakondo
Zizikumirira ku gahinga
Zikazitoza guhera ishyanga
Ngo amariba yazo ntazihaza
Kandi yuzuye akanasesa!
Ngo aho kuzireka nazo zishoke
Zinayasangire uko bikwiye
Zahabambye ngo ntibishoboka
Nibiba ngombwa zirayasenya!
Zirata ibicaniro biracika
No ku gicumbi ziraca ibintu.
Zirakubangana zica hirya
Zicura impuha zirimo impuruza
Zijya umugambi wo guca ibintu
Ngo aho bukera ni ugutsemba.
Izidakurikiye uwo mugambi,
Zo ziraterwa kwa kajwiga
Zikanacumitwa amacumu atyaye
Zanatanzwe ngo nizibambwe
Niba zitengushye iyo gahunda.
Nyamara kandi jye nkabikenga
Igihe zikuwemo Nyirimanzi
Ahabwa uburozi aho kumukeza
Akanagwa ishyanga inyuma y'ishyamba
Ibijya gucika bica amarenga!
Inzozi narose ziragatsindwa!


Inzozi narose ziramhanda
Kuzirotora bikantonda
Nkunva navuza iya Bahanda.
Ndasaba cyane ngo bibe impuha
Ariko bikanga bikaba imvaho.
Ndabona akaga karuta akandi
Imisozi imhunga n'abayituye
Imhumu zanga zikaba nyinshi.
Ibyari imhundu bikaba induru
Icyo mfashe cyose kikaba iyanga
Mbura aho nâga nkamanjirwa
Nkanga nkabona isi iramhunga.
Ndarora hirya nkarora hino
Nkabura n'umwe wantabara.
Amaganya asumbye ijabo n'ijambo!


Ndabura ibyange nkabura ibyambo
Ihanga nsanze ngirango ntuze
Kuko ndikekaho kuba ihirwe
Abishi bange nkahabasanga
Ubwo bidatinze bakansonga.
Inzozi narose zo ntizisanzwe!

Ndabona umuliro waka hose
Imhande zose ari mu nyenga
Naho ubuturo ari umuyonga.
Ndabona batwika amazu y'abantu
Niy'Imana ntibayitinya
Bayihinduye iya shitani.
Ndabona amaraso atemba cyane
Asa n'umugezi uhurura cyane
Ngaca i kibungo ngo ntayareba
Aho ngeze hose nkayahasanga.
Ndabona umwijima ucura inkombe
Nawo umupanga wo ucura inkumbi
N'imiborogo izana inkubara
Inkuru mbi ikwira kw'isi hose.
Ndabona abange batatana
Babatarambanya nk'inyamaswa
Bata ibibondo babibacuza.
Ndabona inkongoro zo na kagoma,
Imhehe zose zo na bihehe
Bihekurana ibyishimo
Bikora umwuga wo gukubura
Intumbi nyinshi ziri ku misozi.
Ndabona inkota imwe y'ikigembe
Imena amaraso yiyongeranya
Maze amasasu nayo agasonga.
Amagerenade yo na rokete
Uwo bayateye ngo aba ari boss
Kuko bihuta guhutaza
Ntabatere rwaserera
Ntabatakire abatesha igihe.
Ya mafuni ntagihinga
Imilima cyangwe se n'ibisambu
Asigaye ahinga imitwe y'abantu.
Ndabona ubuhiri bunembera
Ababukoresha batembera
Bivuga ibigwi bidegembya
Baseka cyane banaririmba
Ko nta mpongano y'umwanzi!
Umwanzi ninde se mumbwire?
N'uyu wicwa atitabara?
Cyangwa uwica abatamurwanya?
Imitwe iracibwa baca amarenga
Bacacana baca i kibungo
Ngo ubitinya cyangwa ubyanze
Ni ikigwali ntazi umurimo.
Bagaca hirya bagaca hino
Bakamucira kuba igicibwa
Byanarimba bakamucuza
Byanacambwa nawe ubwe akicwa
Abiwe bose bakabatsemba
Ngo babahora ko ari ibyitso.
Imitwe iracibwa ntakimwaro
Maze abahanga mu byo kuvura
Bakigisha uburyo bwo kwica,
Ngo nibidakunda guhamya ikico
Uboneza neza Nyiramivumbi
N'udapfuye azaba ikimara.
Amaguru agenda barayacoca
Asumba ayandi akaringanizwa
Bayaca mw'ibice ngo aringanire
N'aya rubanda rugufi rwose,
Ngo kuba muremure ni icyaha.
Naho amazuru asumba ayandi
Ngo kuba asongoye birasebetse
N'umuti wayo n'ukuwo kuyaca.
Impinja zose barazisekura,
Nk'ubufu cyangwa se nk'ubunyobwa
Iyo zidahonzwe se no kumabuye
Cyangwa zihabwe abazibyaye
Ngo bazîhondere babareba
Ibyo nibabyanga nabo bahondwe.
Ku ma sitade ho birarenze!
Ibyari futu ubu n'ibindi
Umutwe w'umutoza niwo mupira
Maze abo basangiye iso n'isura
Nibo bategekwa kuwukiniraho.
Ibyo kuviyora byo ni nka yambu
Cyane cyane abafite impanvu
Umugera ubagejeje ahagera umwanzi.
Hanateye ubu n'umudeli
Uwo baviyoye bamuhaze
Ntibanareba uburyo yashegeshwe
Cyangwa ubusembwa bamusigiye.
145. Aho kumusonga ngo anaruhuke
Bafata acide bakamushora
Inkota munda ikahaca inkora
Inkongi y'amaraso ntibakange.
Ibisuti munda ntibihatangwa
Bimwe bihinguka mu gatuza
Bakamutwara nk'iyumuhigo.
Ngo kwica benshi si ugucumura
Iyo byatanzwe muri gahunda
Byateguwe n'imbaga nyinshi
Maze na radio ikabishima.
Ngo ubica hirya bamuce i Rwanda
Iyo mbaga ntawuzayifunga
No mu rubanza ntizatsindwa
Kuko amahanga azahabamba.
Ni biba no kwicwa ntitinyukwa,
Kubera ubwinshi bw'ababishinjwa
Ngo babishatse banasubira
Nk'aho ubwinshi busiba icyaha
Cyangwa yenda bo bava amazi.
Ese ejo none byaba imvaho?
Ko mbona byaba bifite imvano?
Nti byaba akumiro nk'amavunja?
Inka ya Nkoronko gira inkomoko!
Dushire se imhumu n'imhungenge Ngo ubutabera twabubonye?

Uruzacirirwa mu gacaca
Sinzi niba ruzashoboka
Kuko rucibwa bacishiriza
Banaca hirya y'ukuri nyako
Ngo ejo rutenderi itabacika
Ibyo kwiyunga bikabagora
Uwaruciye niwe rureba
Abakamushinje barabiceceka
Nawe uwarusimbutse wariraye
Ahitamo kuruca akicecekera,
Akarumira bunguri atanakanje
Ngo bitamucikana ari incike
Dore ko benshi bahaguye
Cyangwa basigaye ari inkeho.
Ishyano riguye ntirihanurwa,
N'abazavuka bakaribwirwa
Ntibazaryumva nk'uwariraye.
Iherezo ry'ibi jye sindizi,
Dore ko byanga bikaba ibindi
Kandi iminsi ari imitindi.
Izi nzozi ndose ziragatsindwa
Simbifurije kuzirota
Nange ubwange ziranzonga
Ntimuzirote nizice hirya
Ingoma bihumbi mutazirota
AHUBWO MWESE MUROTE IMANA
Yanyoye nzobya Insigamugani Ubusinzi ( Bawuca babonye umuntu wanyoye agasinda cyane, bimwe bavuga ngo: "Yabaye Sabizeze".)[SEP]Uyu mugani baca ngo: "Yanyoye nzobya" wakomotse ku muntu witwaga Nzobya w'i Ngarurira mu Buyenzi; yari umutoni wa Mibambwe Sentabyo, ahasaga umwaka wa 800. Bawuca iyo babonye umuntu wanyoye agasinda cyane, bimwe bavuga ngo: "Yabaye Sabizeze".

Uwo mugabo Nzobya rero, yabaye umutoni w'akadasohoka kwa Mibambwe Sentabyo; bukeye Mibambwe afatwa n'ubushita buramwica, agwa i Remera rya Rukoma na Ngamba (Taba, Gitarama). Amaze gupfa umuhungu we Gahindiro umuzunguye, yangana na ba sewabo, abo bitaga ibigina bya Ndabarasa Semugaza wari umutware w'umutwe w'ingabo zitwaga Urukatsa, afatanya na Nzobya banesha ibigina. Hanyuma ariko Nyiratunga, nyina wa Gahindiro, yanga Semugaza, bituma acikana n'Urukatsa bajya mu Ndorwa. Nzobya asigara mu Rwanda. Hanyuma aho Gahindiro amariye gutoneshereza Rugaju rwa Mutimbo, amugabiye akatsi ko haruguru y'inzira no hepfo yayo, Nzobya asubira inyuma ntibamurebe neza. Bigeze aho arasezera ajya iwe mu Buyenzi, ku musozi witwa Ngarulira. Amazeyo iminsi, abantu b'amacuti ye baza kumubwira ko ibintu bimumereye nabi ibwami.

Nzobya ariyumvira, ati "Uruzi Semugaza ngo acike ansige mu Rwanda!" Ahera ko akoresha amakoro yo gutura Gahindiro i Rubona rwa Gihara muri Komini Runda (Gitarama). Ahaguruka iwe i Ngarulira ataha mu i Ceni ku Bisi bya Huye; mu gitondo arahava ataha i Mayunzwe mu Nduga (Tambwe, Gitarama); bukeye ataha i Gihinga na Ruzege mu nsi ya Kamonyi (muri Komini Taba). Ahageze araza inkera, arasinda n'abagaragu be, inzoga imaze kumusaga abwira abagaragu be, ati "Ubonye ngo databuja Mibambwe ansige mu gihugu none mbe nsigaye inyuma ya Rugaju; mbese mwene databuja Semugaza we gucika akansiga mu Rwanda nabitewe n'iki?" ati "Ubu ndagiye nsange databuja Mibambwe ku musezero i Rutare, ningera ku mva ye niyahure mpwane na we!" Ubwo ayo yose yayavugishwaga n'inzoga!

Nuko abagaragu be baramuhana arabananira, ateshwa inzira ijya i Rubona kwa Gahindiro, aboneza iy'epfo ku Kavuza n'Uruyenzi, yambuka Nyabarongo ataha i Kinyinya mu Bwanacyambwe (muri Komini Rubungo). Amaze kuhagera, na none araza inkera. Isindwe riramudanangira akomeza ya migabo ye yo kwiyabura ntiyagaruka. Ibwami bamenya ko acitse nka Semugaza, bohereza ingabo zo kumutangira ngo zimufate. Nzobya amaze kubyumva arahaguruka ngo acikane n'ingabo ze nka Semugaza. Ariko abantu babonye ko babungerezwa n'umusinzi, bamwegukaho basubira i Gihara kwa Gahindiro barayoboka.

Nzobya na we abonye abantu bamushizeho, yambuka Nyabarongo aboneza iy'i Buliza; ageze ku mugezi wa Rusasa na Ntarabana, inyota iramurembya, ajya mu mugezi anywa amazi, amaze kuyahuga ariyahura arapfa. Icyo cyambu yanywereyemo cyitwa Akazi, ni ho havuye ijambo rivugwa n'ubu, ryo kunywa Akazi ka Rusasa.

Ayo mafuti yose rero Nzobya yakoze kuva ku Kamonyi kugera i Rusasa na Ntarabana, yayakoreshwaga n'itende ry'inturire yihoshyaga; ni yo bise nzobya, babonye urupfu rwe ruturutse ku itende ry'ubuki n'inturire; barabimwitirira byitwa Nzobya. Kuva ubwo inzoga yose y'itende bayita nzobya. Ni byo bavugira ku muntu isindwe ryakoresheje ibidakorwa, bati "Noneho si inzoga yanyoye, yanyoye nzobya".

Ariko kandi kunywa nzobya uretse abavuga ko bikomoka kuri uwo mugabo Nzobya wo mu Buyenzi, hari n'abandi bavuga ko byakomotse ku nka ya sekuru wa Nyirarucyaba rwa Gihanga. Mu bitekerezo, bavuga ko Nyirarucyaba akiri umukobwa w'inkumi yicishije amata sekuru ubyara nyina agira ngo abise se Gihanga yime ingoma. Sekuru wa Nyirarucyaba yari umwami wo mu basangwabutaka; bukeye Gihanga agisha umukobwa we inama, ati "Ese mwana wanjye ko naje ino ngira ngo ni jye uzaba umwami, none databukwe uriya ari we sogokuru wawe, tumugize dute ngo ambise mbe umwami?" Nyirarucyaba aramusubiza, ati "Hora nzi uko nzabigira; nzabikurangiriza."

Ubwo kwa sekuru hari inka yitwa Nzobya, bukeye Nyirarucyaba ajyayo, amarayo iminsi. Umunsi umwe sekuru ajya guhiga, ahigutse afite inyota, asanga Nyirarucyaba ari we uri mu rugo wenyine; avuruga amata ya Nzobya ashyira mu nkongoro, aramuhereza. Sekuru amaze kunywa atangira kugira isesemi, araruka. Nyirarucyaba abibonye yihina mu cyanzu, urugo aruha inkongi y'umuriro, araboneza yigira iwabo kwa Gihanga.

Nyina wabo witwaga Gihogwe (ni we kuvuza iya Gihogwe byavuyeho) asohotse asanga urugo rwahiye kare. Induru ayiha umunwa, ariko habura uwagira, ati "Komera." Nuko sekuru wa Nyirarucyaba apfa atyo, azize ko yanyoye amata ya Nzobya; ni yo bagereranya n'inzoga umuntu anywa agasinda byo gupfa, bati "si inzoga yanyoye, yanyoye nzobya (= icyishi).

Nuko Nyirarucyaba amaze kwica sekuru atyo, Gihanga yima ingoma, umukobwa we arongorwa na Kazigaba, ariko asaba se ingororano y'uko yamuhesheje ingoma. Gihanga amusezeranya ko abana bamukomokaho bazitirirwa izina rye n'ubwo ari umugore bwose; bakitwa Abacyaba.

Kunywa nzobya = Gusinda bita ubwenge; kunywa icyinshi.
Inkuku y'Ikirezi 2  Inka[SEP]Rutagenda mu isibo itubisa,
Rutimana n'aboza inteba,
Rudahagarara ku batira,
Rugaragara isanga imponoke,
Ruganira n'izashyamye,

Rubunga rw'intamati ku musozi,
Rutazura ibuga amahuru,
Rutiriranya amariba irungu,
Rushinga ahajyana umusaza,
Rushikama bizavamo gukamwa,

Rukomeza kuba iremezo ry'inka,
Ruhanga rucyuye inyarwanda!
Reka nyisingize nta bigonya,
Nayihawe na Mibambwe,
Arambirije kuri Nyundo,

Unkunda asanganiza ivubwe,
Nyishoreza imibagabaga,
Mvuga ko ari iya Rutarindwa.
Ngeze mu mizi ya Rubungo,
Izo mpasanze zirayiseka!

Nti, "murivugisha ubusa,
Nayikuye kuri Rurema,
Si igenda mu nduru!"
Ni ko umurabyo utinda hato:
Mu kurwara iridudura:

Ndayegayeza nshyira mu nzu!
Ndagumiriza ndahirira:
Ndayivomera ndavunika!
Ndagaragura, ndagobekera,
Nyimaza kabiri nsindagiza,

Njya gushora kuri Kagina,
Ngo isome amazi yoze ibifu!
Imara gatatu iruma ku duti!
Ivuye mu mapfiro,
Ishubije kuba iy'Imana,

Nyigomokera nk'Umwami
Mba umuyoboke utiganda!
Impitisha mu mparuzo,
Sinayitindanira impamagazo,
Ni ko kuyita Ruvutinka!
nzashira ingurugunzu nkiri ingagi Umugani w'umugenurano kwihagararaho, kutisuzuguza[SEP]Rwanda nziza Gihugu cyacu
Wuje imisozi, ibiyaga n'ibirunga
Ngobyi iduhetse gahorane ishya.
Reka tukurate tukuvuge ibigwi
Wowe utubumbiye hamwe twese
Abanyarwanda uko watubyaye
Berwa, sugira, singizwa iteka.

Horana Imana murage mwiza
Ibyo tugukesha ntibishyikirwa
Umuco dusangiye uraturanga
Ururimi rwacu rukaduhuza
Ubwenge, umutima, amaboko yacu
Nibigukungahaze bikwiye
Nuko utera imbere ubutitsa.


Abakurambere b'intwari
Bitanze batizigama
Baraguhanga uvamo ubukombe
Utsinda ubukoroni na mpatsibihugu
Byayogoje Afurika yose
None uganje mu bwigenge
Tubukomeyeho uko turi twese.

Komeza imihigo Rwanda dukunda
Duhagurukiye kukwitangira
Ngo amahoro asabe mu bagutuye
Wishyire wizane muri byose
Urangwe n'ishyaka utere imbere
Uhamye umubano n'amahanga yose
Maze ijabo ryawe riguhe ijambo.
Biraro Mutemangando Umugani muremure Bawuca barikuvuga kumibanire muryango[SEP]Iyo mvuka kera ntibyari kunkera
Nari gutabwa sinitera urubwa
Nanga kurasa no kuvusha amaraso
Kubona abantu bapfa kandi ntacyo bapfa
Birandenga rikarinda rirenga.

Iyo bambwira kwambara ngo njye mu ntambara
Nari kwirwaza aho kujya kurwana
Bakanca cyangwa ngacibwa
Nkemera nkangana n'abo tungana
Kuko kwica n'ikinyabwoya bintera ubwoba.

Urazi kwambuka uruzi utera uwo utazi
Yari kuba umugenzi iyo adatura hakurya y'amazi
Ukamugota ukamuhotora ukamusogota ukamusonga
Maze yamisha bakagushima
Nta n'inzigo yo ku nzira jye nari kubizira.

Ku rugamba mwumva ntibanahamba
Ingogo zirigarika zigaharirwa inkongoro
Inkota ntiziga n'inkomere
Hagakuzwa inkotanyi n'inkubiri
Zirusha gukubitana inkubito uwo bita umubishi.

Iryo cumu bacumita mu gihumbi
Imihini imihoro imiheto izo nyanzi z'amahoro
Simbyitwaza sinshaka kuba intwari
N'abafite ayo matwara sinshaka ko bantwara
Nzemera nsunzugurwe aho kumena indurwe.
Ubwoba bw'inyamaswa  Imigani[SEP]Umubyeyi wambyaye yankunze nkivuka
Uwambyaye arahembwa aracanirwa arota
Aho asohokeye aronsa araheka araberwa
Nkaba umwana mutoya wavukanye indwara
Babunga bamvuza mbaraza rubunda
Babyemera byose kubera urukundo

Umuhungu nasanze wantanze kuvuka.
Tubana aho neza tuneza ababyeyi
Ubugumba buraza bafunga kubyara
Tubyirukana ubwenge duhinda agahinda.
Uwo means wa mama akareba amatungo;
Nkaguma imuhira nkagenza inzu yose.
Abakuru bagahinga ngo inzara itaduhumba,

Ubwo imyaka iragwira amatungo aba yose, 
Agaturanyi bacu bagira ishyari ryinshi.
Tubaho mu butoya dutozwa gukunda.
Duhesha ababyeyi agaciro mu bandi.
Tububaha twembi jye n'uwo muhungu
Uhasanga dukunzwe agaciro gahwanye 
Umuhungu arasiza ahashinga umuganda,
Imigambi iba yose ubwo ashima umukobwa.

Inzu yuzuye neza se ajyana ikibyindi
Amukwera inka nziza igishashi Kabondo
Nkareba ibyo ngibyo nti "azampa inka najye."
Mu bukumi nditonda mba umwari ubikwiye.

Ubwo Imana irabyumva umuhungu aba araje
Duhura mukunze mushimira iwacu
Umukambwe ati "naze ndabyemera najye."
Ntibyatinda iminsi ubwo inzoga ziranyobwa
Bavuze iby'inkwano umuranga ati "nta yo."

Umusaza arabyanga ati "nzamuha abandi."
Umuhungu arabamba ati "nzajya guhaha."
Wa mwana wa mama umugore aba aratwite!
Umuhungu nakunze aba avuye i Bugande!

Ishiringi yahashye azigura inka y'igaju
Ayitanga aho iwacu babona kuntanga
Musanga mukunze duhuza imigambi,
Turwanya ubutindi buranga burera, 
Turembye aracika asubira mu mahanga.

Nsigara meze nabi ubutindi bunuma.
Ngapfira iyo ngiyo ab'iwacu barenzwe
Bateretse amapfizi bacaniye imbyeyi
Nkabwira abakunzi nti "nanzwe na data
Wahaye inka abandi jye akangira uw'iyo

Uwahashye ngo antunge akamwaka icyo ahashye 
Agateza ubutindi aho atanze icyo abyaye
Ngacana Burundi n'icyitwa agatungo
Uwavukanye najye akazazirya zose
Ngapfira iyo ngiyo ngacibwa muvbyacu.
Icyo nshaka kukubaza mubyeyi wambyaye,
Ni ikintu wampoye ujya kunca mu bandi
Aho kumpa inka nanjye ukatwaka n'iyacu!
Ukagwiza iby'iwacu jye mponda umunono!"
Urwo mpfuye urwo ngurwo ndupfanye n'abandi
Uwapfuye urwo mpfuye ntarenganye Imana
Aho ahubwo ababyeyi muhibaze cyane.
Akira ibihembo mbyeyi  Imivugo[SEP]Kera Bakame yacuditse n'impyisi, biranywana, birabana bishyira kera. Ariko Bakame ikababazwa n'uko impyisi iyirusha ubukungu. Bukeye Bakame ibwira impyisi iti "Reka ducuruze impu, ubukungu bwawe burusheho kwiyongera, ndetse ungurize ibintu byo gutangiza, nzajye nkungukira." Impyisi irabyemera.

Bitangira gucuruza impu, zimaze kugwira, bijya kuzicuruza mu mahanga, inyungu ikabikwa kwa Bakame. Bakame imaze gukungahara irirwaza. Bwa bucuruzi burahagarara ariko impyisi ntiyabyitaho.

Hashize iminsi, Bakame irazinduka no kwa Mpyisi iti "Yemwe abo kwa Mpyisi mwaramutseho !" Impyisi iti "Bwakeye Baka !" Bakame irihangana irarikocora iti "Nta miramukire yanjye; baraye baducucuye, badusahuye ntibadusigira na busa." Ubwo impyisi igwa mu kantu, mbese isa n'ikubiswe n'inkuba. Bakame ibonye ko impyisi ibuze aha irigitira irayishukashuka, iyibwira ko izabiyishyura.

Bakame iragenda ifukura icyuzi, yororeramo amafi, amaze gukura ikajya ijya kuroba ayo yirira. Hashize ukwezi impyisi ijya kwishyuza Bakame ibintu byayo. Bakame iyakira neza, yikoza munsi y'urugo iroba amafi cumi iraza irayateka iyavanamo umufa uryoshye cyane, maze yegereza impyisi. Mu mwanya muto impyisi iba irakomba imbehe. Irangije iti :" Mbese shahu Bakame, ibi bintu biryoshye bitya, ubikura he ? " Bakame irahaguruka ijya kuyereka icyuzi cyayo iti " Ugende ufukure nk'iki, amafi azimezamo."

Warupyisi igeze imuhira sinakubwira ukuntu yarimbaguye umusozi mu mwanya muto. Imaze kuyoboramo amazi, itegereza ko amafi yazamo, iraheba. Ni bwo igiye kwa Bakame iyirakariye cyane. Igeze yo, Bakame iyisomya ku nkangaza y'akataraboneka. Kwibuka icyari kiyizinduye biragatabwa! Imaze kuryoherwa cyane, iti " Mama we! Ibi se byo wabikuye he ? " Bakame iti " ukagira rwa rutoki rwose, ukabura inzoga y'ubuki? Hoshi genda utemagure za nsina zose, amakakama azivuyemo uyashyire mu kabindi, amaremo ibyumweru bitatu, maze uzasomeho wiyumvire."

Impyisi iragenda ibigenza uko Bakame yayibwiye. Ibyumweru bitatu bishize, igotomeraho, maze ururimi rurababuka, inkanka ziratenguka. Umujinya urayica, ifata umufuka no kwa Bakame ntiyasuhuza, ihita igafata igashyira muri wa mufuka, ngo ijye kukaroha mu manga. Igeze mu nzira yibuka ko yibagiriwe urujigo rwayo kwa Bakame, iratura, isubira inyuma yiruka.

Ingeragere iza kunyura hafi y'uwo mufuka, Bakame iti "Uraho Ngeragere!" Iti "Uracyabaho Baka ! Ese urakora iki muri uwo mufuka shahu Baka? " Bakame iti " Ntiwamenya ibyanjye. Ubu banshyize muri iyi ngobyi ngo bajye kunyimika, njye ntegeka utunyamaswa turi hariya hakurya, ni cyo gituma bagiye bampetse! Nyamara simbishaka, ariko ntibabyumva! " Ingeragere iti:" shyuuuu!! Ukivutsa umugisha nk'uwo! Reka nigiremo niba utabishaka." Bakame ibanza kwangira, nyuma iti "Ngaho jyamo ariko nawe urampemba!" Ingeragere ihambura wa mufuka, ivanamo Bakame, maze iwinagamo. Bakame si ukuwukanira iradanangira. Irangije iti "Ngiye kuguteguriza."

Muri ako kanya impyisi iba iraje, ibatura umufuka ngo girigiri...! Igeze hirya iti "Ariko noneho ko biremereye cyane, iyi nkenya iriye iki? Ayubusa ariko ndakuroha, dore igihe wambeshyeye ! " Ingeragere ngo ibyumve iti "Reka Mpyisi sindi Bakame, nshyira hasi nigendere. " Iraboroga cyane ariko impyisi ntibyumve, ahubwo ikayisubiza ngo dore aho wambeshyeye, ubwenge bwawe ndabuzi, umunsi ntarengwa ni uyu! Iragenda no mu manga ngo pooo! Ingeragere iniha rimwe gusa, igera mu kabande itakirashya.

Impyisi itaha yizeye ko igiye kwirira ya mafi ya Bakame no kwinywera ya nzoga y'ubuki. Ku mugoroba ntitarabukiyeyo, isanga ka Bakame kidundaritse ku nkombe y'icyuzi cy'amafi yako kararoba.

Bihehe igihinguka aho, Bakame iba yayibonye. Bakame iti "Warupyisi ntunyegere; ntabwo abatarapfa nkawe bagomba kwegera abavuye ikuzimu nka njye! " Impyisi irumirwa igira ngo koko Bakame yazutse, ishya ubwoba itekereje ko wenda ihamye aho yapfa, irirukanka irahunga izinukwa ityo kuzongera kwikorereza Bakame no gucudika na yo.

Si jye wahera hahera umugani.
Yigize kanzikoga Insigamugani Ubwirasi [SEP]Uyu mugani baca ngo: "Yigize kanzikoga", bawuca iyo babonye umuntu wirata ku bandi mu mihayo (ubwirasi bw'agakabyo); ni bwo bagira, bati "Naka uriya yigize kanzikoga". Wakomotse kuri Nzikoga ya Bikinga w'umunyagisaka (Kibungo); ahayinga umwaka w'i 1700.

Muri ayo magingo, hari ku ngoma ya Cyilima Rujugira mu Rwanda, n'iya Kimenyi Getura mu Gisaka, kitaraba icy'u Rwanda; hakabaho rero umunyagisaka witwa Nzikoga ya Bikinga, intwali yabuze urugero; abyirukira mu itorero rya Kimenyi, umwami w'i Gisaka, aba umuhanga mu mirimo ya gitore yose: gusimbuka, kwiyereka, kumasha, kwizibukira, gutera icumu, mbese n'indi milimo ya gitore yose. Amaze kuba ingenzi bigaragara, yihangishaho imvugo y'ubwirasi, yiha igitinyiro mu mihayo; aho ageze hose agahaya ngo: "I Gisaka ngikira ubugabo (nkirusha ubugabo); U Rwanda n'u Burundi n'u Bujinja mbikira ubugabo: Nta mugabo umwe wandinda, keretse Cyilima na Kimenyi basa; na bwo ariko uwampa umutambya wishimye umurego n'umwambi umwe rukumbi, nakwaka Cyilima ingabo"!

Uko bagiye mu nkera akavuga atyo; arabyogeza biba nk'indirimbo. Hagati aho Kimenyi akajya areba abantu b'intwali mu z'i Gisaka akabateranya ngo barwane; uwo bamuterereje wese akamuhashya; bituma ashyekerwa akomeza kwisihinga. Kimenyi yabibona atyo bikamubabaza. Bukeye yohereza intumwa ku mwami w'i Bujinja, ati "Ugende umumbwirire, uti: Ngo yarabyirutse Nzikoga ya Bikinga, intwali yabuze urugero, aba umuhanga mu milimo ya gitore, none yihangishijeho imvugo y'imihayo, ngo: "I Gisaka n'u Bujinja mbikira ubugabo; U Rwanda n'u Burundi mbikira ubugabo; Nta mugabo umwe wandinda, keretse Cyilima na Kimenyi basa; na bwo ariko uwampa umutambya wishimye umurego n'umwambi umwe rukumbi, nakwaka u Rwanda ingabo."

Uti: none aragusaba umuntu uziho ubutwali, akazaza kwigera na Nzikogo. Intumwa irahaguruka ijya i Bujinja isohoza ubutumwa. Umwami w'i Bujinja abyumvise atoranya umuntu w'intwali, amuha abamuherekeza, bazanirana n'intumwa ya Kimenyi. Bageze i Gisaka biyereka Kimenyi, babaha amayoga baranywa, burira barabacumbikira, bahana umugambi wo kuzabonana bukeye ku gasusuruko. Abajinja bajya ku icumbi barazimanirwa bararyama, mu gitondo bajya kwa Kimenyi baravunyisha; bati "Turaje".

Nzikoga akaba yabukereye, Kimenyi abwira abarasa, baramuherekeza; baragenda no mu gacyamu. Abajinja, bati "Nimusobanure wa muntu wanyu tumwereke uwacu tubonane. Abarasa, bati "Nguyu Nzikoga ya Bikinga, intwali yabuze urugero!" Baratangira baramuririmba na we arakimbagira n'umuheto we, umujinja na we arikora n'amacumu n'ingabo ye.

Bagisakirana, Nzikoga ashyiramo umwambi arinjiza ararekera, awukubita ku icondo ry'ingabo y'umujinja, urasohoka umwasa hagati y'amaso yombi yikubita hasi ntiyarashya. Abanyagisaka barinikiza batera hejuru batamba ineza. Kimenyi arizihirwa; azimanira abajinja baje ari imperekeza, barahobagira barataha. Noneho Nzikoga abibonye, arushabo guca ibintu; abanyagisaka ababuza ibyicaro barumirwa.

Nuko inkeke ya Nzikoga imaze gusarika igihugu Kimenyi yohereza indi ntumwa i Burundi kwa Mutaga wa Mwezi (Sembyaliyimana, Bibero bikingiye abarwanyi, umwami wo ku Rutabo rwa Nkanda; Nshili mu Buyenzi; niho yari atuye), ati "Genda umbwirire Mutaga, uti: Ngo yarabyirutse Nzikoga ya Bikinga, intwali yabuze urugero, abyiruka ari umuhanga mu mirimo ya gitore, none yadukanye imvugo y'umuhayo ngo: "I Gisaka n'u Bujinja mbikira ubugabo; U Rwanda n'u Burundi mbikira ubugabo; Nta mugabo umwe wandinda, keretse Cyilima na Kimenyi basa;  na bwo ariko uwampa umutambya wishimye umurego n'umugambi umwe rukumbi nakwaka u Rwanda ingabo".

Intumwa iragenda isanga Mutaga i Nkanda, imusohoreza ubutumwa, imubwira ko umwami w'i Bujinja yohereje umuntu kurwana na Nzikoga, akamusenyura rugikubita, ati "None ngo mwohezereze umuntu w'intwali azarwane na Nzikoga amucire inkamba". Intumwa iracumbikirwa, irazimanirwa, Mutaga ateranya intwali z'i Burundi; batoramo uwitwa Rushangi (ingumba y'ingwe barasa umugenda, Runigisha amasereli amasinde akarara, i Muhanga wa Ndiza aho bahinga ibiharage). Mutaga aramubwira, ati "Jya i Gisaka kurwana na Nzikoga ya Bikinga, iyo ntwali wumva yabuze urugero!" Abarundi barahaguruka baherekeza Rushangi.

Bageze i Mukiza kwa Kimenyi, bamutumaho ko bazanye umuntu wo kurwana na Nzikoga. Kimenyi arabakira, barazimanirwa, baracumbikirwa, bati "Ejo ku gasusuruko niho umuntu wanyu azahura n'uwacu. Bukeye Abarundi barikora no kwa Kimenyi baravunyisha, bati "Turaje!" Kimenyi ashaka abaherekeza Nzikoga ajya guhura na Rushangi. Abarundi baratangira baramuririmba, Abanyagisaka nabo baririmba Nzikoga; abarwanyi bombi barasakirana. Umurundi ashyiramo umwambi arafora ararekera, ahamya Nzikoga mu bibero byombi aramujisha; ati "Nkujishe Runigisha amasereli amasinde akarara, ingumba y'ingwe barasa umugenda!" Ubwo Nzikoga akubita ibipfukamiro hasi, ariko yashyizemo umwambi; na we ararekera, awuhamya Rushangi mu mbavu yikubita hasi. Abanyagisaka barinikiza batega urushara; baterura Nzikoga bajya kumwomora. Abarundi nabo baterura uwabo barikubura barataha.

Nuko Nzikoga baramwomora arakira. Amaze gukira arongera arishegesha kwa kundi kwe.

Noneho Kimenyi yohereza intumwa ya gatatu mu Rwanda, ati "Ugende umbwirire Cyilima, uti: Ngo yarabyirutse Nzikoga ya Bikinga, intwali yabuze urugero, abyiruka ari umuhanga mu mirimo ya gitore; none yihaye igitinyiro mu mvugo y'imihayo, ngo:

"I Gisaka n'u Bujinja mbikira umugabo;

U Rwanda n'u Burundi mbikira ubugabo;

Nta mugabo umwe wandinda, keretse Cyilima na Kimenyi basa; na bwo ariko uwampa umutambya wishimye umurego n'umwambi umwe rukumbi, nakwaka u Rwanda ingabo!"

Uti: "Kandi yamutegeje intwali z'i Gisaka arazitsemba, atumije iz'i Bujinja n'iz'i Burundi arazinumanuma; none aragusaba umuntu w'intwali wamumukurira ku izima!"

Intumwa iragenda isohoza ubutumwa. Cyilima ateranya imitwe y'ingabo yose, atereka inzoga y'imihigo. Bamaze guterana abatekerereza uko Kimenyi yamutumyeho; ati "None nimutoranye umuntu uzajya kurwana n'iyo nkaka y'i Gisaka". Imitwe irahakana, bati "Nta muntu umwe wava aha ngo agiye kurwana n'iryo shyano ryamaze abantu!" Bati "Ahubwo duteze i Gisaka turwane, maze uwo bazahurira ku rugamba azabe ari we barwana wenda bahwane!" Bavuze batyo, Cyilima ararakara, bose abirukana mu nzu asigara wenyine, ndetse n'abaje kurarira arabirukana, hasigara abo mu rugo gusa; abandi bose bacika ibwami, ya nzoga iguma aho mu kirambi yarabuze kinywa.

Haciyeho iminsi mike, umwe mu bagemu b'abahungu, asubira iwabo mu Nyaruguru, ku musozi witwa Mbasa. Ava i Ntora ku Gisozi mu Bwanacyambwe, ataha mu Nduga. Bukeye arizindura, mu mashoka aba ageze inyuma y'ibisi bya Huye. Ahasanga umugabo witwa Rubuguza yiragiriye inka ze; yari umunyambata nta mutware umuhatse: (abanyambata biyitaga abagaragu b'ibwami gusa) akaba n'umuhanga wo gusokana amakuza akinze ingabo. Rubuguza akubise uwo mugabo amaso, asanga afite umukoroza; aramubaza, ati "Uraturuka he?" Undi, ati "Ndaturuka ibwami!" Rubuguza ati "Ese ibwami ni amahoro?" Undi, ati "Nta mahoro ahali: Cyilima yaciye abantu mu rugo!" Rubuguza ati "Ese byaturutse ku ki?" Undi, ati "Byaturutse ku ntumwa ya Kimenyi mu Gisaka".

Noneho baraganira bishize ubwayi; umugemu amutekerereza uko iyo ntumwa yaje ivuga; ngo "Mu Gisaka, havutse umuntu w'intwali cyane witwa Nzikoga ya Bikinga, intwali yabuze urugero, ngo ahashya intwali z'i Gisaka, ajeruza iz'i Bujinja n'iz'i Burundi, none Kimenyi yasabye Cyilima ngo amwoherereze umuntu wo kumucira iyo nkamba, akoze ku mitwe yose y'ingabo, habura n'umwe wemera kujya kurwana n'uwo munyagisaka, none yararubiye bituma aca abantu mu rugo!"

Nuko umugemu akomeza urugendo rwe ajya iwabo, amaze gutirimuka aho Rubuguza asigara yiyumvira ajya imuhira akora impamba; mu gitondo arashibura ajya mu Bwanacyambwe kwa Cyilima. Aho agereyeyo, atungutse ku karubanda ntiyahasanga n'inyoni itamba, arumirwa. Ariko ntiyakebakeba araboneza, ajya mu nzu ikambere, aho ya nzoga y'imihigo yari igiteretse uko yakuzuye: umugemu yari yabimubwiye; asanga, n'agatembo k'imiheha kakiri iruhande rwayo; avanamo umuheha, ashyira mu kibindi aca bugufi arinywera. Ubwo Cyilima yari aryamye yigunze. Amwumvise abeyura inyegamo ku murere aramubaza, ati "Yewe wa kigore we uragira ibiki": (kuko yari abonye Rubuguza akenyeye igihu cy'umugoma yiteye ikindi). Rubuguza, ati "Ntabwo ndi ikigore, ahubwo ndi: Imfizi itera intambara amacumu ya Ruhatandekwe; nakamatiye umukore ku mutwe wa Nkanda nsanze indundi zinginga izazo, mbanguramo Rwamucurankumbi icumu rirunama".

Cyilima ati "Ariko se Mfizi inzoga yanjye uyinywereye iki?" Rubuguza, ati "Nyinywereye kugira ngo nzajye i Gisaka kurwana na Nzikoga ya Bikinga, iyo ntwali wumva yabuze urugero!" Cyilima aramwitegereza, ati "N'abagabo baramutinye, none ni wowe uzamurinduka?"

Rubuguza, ati "Nintazana umutwe we n'ibinyita uzandimburane n'umuryango wanjye!" Ubwo Cyilima akantu kamuzamo; arabaduka, ashyirisha ingoma ku karubanda; ngo abatware n'abagaragu nibitabe. Bose baraza; abereka Rubuguza, ababwira n'imihigo yiyemeje yo kujya kurwana na Nzikoga ya Bikinga. Abahungu baramwitegereza basekera mu bipfunsi; bati "Nibura tubonye inshungu izatubera igitambo!"

Nuko Rubuguza bamushakira imyambaro myiza y'ingabo, kugira ngo ayambare ave mu bihu bye. Bukeye bayimukojeje arayigarama; yanga kuyakira yigumanira ibihu bye. Ku w'undi munsi, bamuha abantu b'imperekeza bajyana i Gisaka; bagenda bamunnyega ariko mu kinyiranyindo.

Bageze i Mukiza kwa Kimenyi, bamutumaho ko bazanye umuntu wo kurwana na Nzikoga.

Kimenyi arabakira, babaha amacumbi n'amazimano, bati "Umugambi ni uw'ejo ku gasusuruko". Abanyarwanda bajya ku icumbi,

Abanyagisaka bashengera mu gitaramo cy' imihigo. Bukeye agasusuruko kitamanzuye, Abanyarwanda barikora no kwa Kimenyi, bati "Tuje kuzuza amasezerano!" Nzikoga arahaguruka, Abarasa baramushagara, basohoka basanganiye Abanyarwanda. Imitwe yombi irasuhuzanya, igenda yerekeje mu ihuriro. Bamaze kuhagera, imperekeza za Rubuguza ziramwitarura, zimuta mu cyezi n'ingabo ye n'icumu n'umuheto. Nzikoga amukubise amaso ariyamirira, ati "Mbese mu Rwanda hasigaye harwana abagore!" Rubuguza ntiyabyitaho aremarara, ingabo ye ayishinga mu nzira rwagati aranamiza, ati "Ndi Imfizi itera intambara amacumu ya Ruhatandekwe, nakamatiye umukore ku mutwe wa Nkanda nsanze indundi zinginga izazo, mbaguramo Rwamucurankumbi icumu rirunama!"

Ubwo Nzikoga uko yakamwitegereje akabya agasuzuguro; abwira abanyagisaka, ati "Nimusigarane iyi myambi nari nikoranye ndajyana umwe; uriya muntu ndora si uwo kwicishwa imyambi ibiri!"

Abanyagisaka basigarana imyambi, uwo atoranije arawutamika ararekera uravumera Rubuguza, awurangisha ingabo, aramusatira aramutera. Nzikoga yikubita hasi. Rubuguza yikanyira kumuhwanya, Nzikoga yiyanda ahungira kwa Kimenyi. Rubuguza aramugerekana. Batungutse ku karubanda, Nzikoga yikaka mu rugo yihina mu nzu. Rubuguza ahagarara ku muryango, ati "Nimumpe umuntu wanjye!" Kimenyi ati "Koko nimusohore iyo mbwa yari yarigize ishyano muyimuhe ayice!" Abari aho, bati "Inyamaswa ihungiye mu nzu ntiyicwa". Abanyarwanda baba barahashinze, batera Rubuguza ingabo mu bitugu barashega, bati "Nimuduhe kwoya kacu". Abanyagisaka batera hejuru, bati "Kirazira nta we utanga umuntu wageze mu nzu; ahubwo nibake Nzikoga umuheto we, bamwambure inkindi n'ikigomero cye, babyambike Rubuguza, kandi bamuzanire na muka-Nzikoga bararane!"

Nuko babikirakiranya batyo, Kimenyi abigerekaho inka cumi z'ishimwe, asezerera Rubuguza arataha. Ubwo inkuru y'uko Rubuguza yanesheje Nzikoga iba yasakaye i Rwanda. Cyilima aranezerwa; atuma ku Banyarwanda bari i Gisaka, ati "Muramenye Rubuguza ntazakoze ikirenge hasi!" Ubwo baza bamuhetse kuva i Mukiza kwa Kimenyi kugera i Ntora kwa Cyilima; baramushimagiza bamugororera Nyaruguru, n'inka zitwa Ubulilima. Kuva ubwo rero, Abanyarwanda n'Abanyagisaka babona umuntu wirata ku bandi mu mihayo hakagira ikimukoma mu nkokora agacuba, bakibukiraho Nzikoga ya Bikinga, bati "Reka yumve dore ko atari yarigize kanzikoga" (aka Nzikoga).

Kwigira kanzikoga = Kwirata mu mihayo.
Mata y'amatage  Imivugo[SEP]Impyisi yari hamwe n'izindi nyamaswa, maze irebye umurizo wayo isanga utameze nk'uw'izindi. Ako kanya ifata umugambi wo kuzajya kubaza Imana icyatumye iyiha umurizo mubi kandi udasa n'uw'izindi nyamaswa. Iryo joro ntiyasinzira; bucya yageze ku Mana. Irayibwira, iti, "Nyagasani, ntiwambwira impamvu yatumye umpa umurizo utameze nk'iyindi? Ese wabitewe n'iki?" Imana irayisubiza iti, "nyamara, ndasanga naraguhaye umurizo ugukwiriye.
Ariko rero ubwo utawishimiye, ukaba ushaka urutaho, ndabanza nguhe icyo ukora maze nugaruka wagishoboye nguhindurire umurizo nguhe uwo wifuza." Impyisi iremera. Maze Imana ishaka igisembe cy'intama, iragifata ikizirika ku gahanga k'jyo mpyisi. iti, "ngaho genda, ntukore kuri iki gisembe uze kukinzanira nimugoroba." Impyisi iragenda. Impumuro y'icyo gisembe iyitera ipfa. Irenze umusozi wa mbere amerwe aba arayishe. Ariko irihangana irakomeza. Igeze ku musozi wa kabiri, iba itangiye kukirigata.
Ku musozi wa gatatu, amerwe aba arayirembeje itagishoboye kwihangana; iti, "hoshi! Izina ry' ubupyisi rirakampama! Urubwa ruruta ububwa." Ako kanya cya gisembe ikimira bunguri. 

Nimugoroba igaruka ku Mana isoni zayishe, yabuze uko yifata. Imana iyibonye iti, "cya gisembe kiri he?" Impyisi irasubiza iti, "amerwe n'inzara byanyishe, ngiye gupfa ndakirya!" Imana iti, "nuko rero! Ubwo wakiriye, ntushobore kwihangana ngo ukigarure, wowe n'izindi mpyisi zose muzahorana iteka umurizo nk'uwo." Impyisi itaha ityo, ntiyongera kubaza Imana iby'umurizo wayo; igumana uwo yari isanganywe.

Mu kinyarwanda baca umugani ngo, "Iraguha ntimugura."
Imigani migufi  Abakuru[SEP]Imbeba yakuviriye mu mwobo itangira kuzerera ishaka icyo yarya. Iribwira iti «nzi ubwenge, no kunshuka biragoye, kuko nizera bake. Nta we ushobora kumfata.»
Yikoza hirya, yikoza hino; izerera inzu yose ariko iheba icyo yicira isari. Inyarukira mu kigega, ihingukira kuri rwagakoco.

Irahagarara irashishoza, yitegereza uwo mutego, irawuzenguruka.

Iratekereza iti «nta kabuza, ubu ni ubucakura abantu bahimbiye gufata imbeba.Ariko bararushywa n'ubusa, jye ntibazamfata.»

Ihanga ijisho kuri wa mutego, ibona hariho umubumbe w'urugimbu utemba ibinure; iti «nta kabuza dore ikizakora ku mbeba ! Dore akaryoshye bavuze ! Ninkoraho biraba bishize. Ibyo aribyo byose ariko, sinabura kurwegereza utuzuru, ngo ninukilize kuko ruhumura neza.»

Yomboka buhoro buhoro yegera rwagakoco.

Imbeba yawe iratekereza iti «mbega ukuntu abantu bagira ubwenge buke ! Bibwira ko nakora kuri ririya shyano ! Henga nzunguruke, ndetse ndibuze kugera kuri ruriya rugimbu ntacyo mbaye rwose.»

Irasotasota, itera udutambwe duto, sinzi uko yakomye imbarutso, igiye kumva ngo koco ! Ifatwa mu bujana. Imbeba ikuka umutima, ishaka kuyikiza biba iby'ubusa; iba ihezemo ityo.

Irajwigira itabaza zene wayo ntihaza n'imwe, ahubwo nyir'umutego aba araje.

Ayitegeza abana barayica, agatumbi bakajugunyira injangwe.

Mu Kinyarwanda baca umugani ngo «Uhima ipfa arahava.»

Si Njye wahera hahera umugani.
Imihigo ya Kavumenti na Leta 1  Imivugo[SEP]Uyu mugani baca ngo: "Yakoze iyo bwabaga", cyangwa yakoze aho bwabaga, wakomotse kuri Nkoma ya Nkondogoro, Sekirasanyi Ikirozi cyo mu Marangara kitarogera ubusa uretse abagihaye ihene n'intama; ahasaga umwaka w'i 1500.

Bawuca iyo babonye umuntu wacogoye ariko asanganywe imbaraga, babona ananiwe icyo yahoraga ashobora bakamubwira bati "Kora iyo bwabaga!" Naho usanzwe atagira imbaraga zo gukora iki n'iki, iyo kimunaniye bagira bati "Gerageza" Iryo jambo rero ryo gukora iyo bwabaga, hari abaryita ubugabo. Ubu ni ko bimeze; ariko ubundi inkomoko ni uburozi!

Byatangiye hagati y'ingoma ya Ndahiro n'iy'umuhungu we Ndoli. Hariho umugabo witwa

Nkoma ya Nkondogoro, ikirozi cyo mu Marangara, na nyina Maduna. Bari abagaragu ba Cyamatare bakomeye, bari baraturutse i Bunyabungo. Baza ibwami bafite umuhango wo kuroga; ibi byo gucuragura; ariko bakagira n'ubundi burozi busanzwe. Aho shebuja apfiriye yishwe n'Abakongoro bamutsinze i Rubi rw'i Nyundo mu Bugamba (Gisenyi), Ndoli amaze gucikira i Karagwe k'Abahinda (muri Tanzaniya), rubanda bahinduka abari abatoni b'ibwami barabahiga barabahashya, kugira ngo, batagira icyo bavuga kuri Ndoli kuko bamwe bakekaga ko akiriho, abandi, bati "Yapfanye na se"

Ubwo Abanyamarangara batera Nkama, baramunyaga baramusenyera, iwe bahagira imara, ibyeso byarimo uburozi barabijanjagura. Ubwo i Nduga n'Amarangara byari bimaze kwigarurirwa n'Abasinga. Amarangara atwarwa na Rukomane mwishywa wa Mateke, na yo Nduga ari Mateke uwo. Rukomane rero arashega amenesha abaryankuna.

Bukeye abaryankuna bateranira kwa Karangana mu Kona ka Mashyoza, hagati ya Runda na Mugina; bajya inama y'uko bazagenza Rukomane. Babwira Nkoma, bati "Ko wajyaga wiyemeza ngo uri umurozi, ubu waturogeye Rukomane ukamudukiza?" Nkoma, ati "Nta burozi nkigira barabumennye, kandi sinabona uko nshumba ubundi" Abandi baramubwira, bati "Jya gukora aho bwabaga nibura ukokore; kandi ntubuze abo mwabanye babaye ibyegera bye, bazamuduhera agapfa tukaruhuka!" Aradukukanye yakabura amagara!

Abaryankuna bamaze kuzuza inama, Nkoma arataha ajya kureba ahahoze ari iwe mu tujyo bajanjaguye; asangamo uburozi ariko buke, arabukokora abushyira Gashumba w'umunyanzoga wa Rukomane wahoze ari umugaragu we. Amubwira ko nabumumuhera bazamugororera cyane, Gashumba arabyemera arabwakira; abuha Rukomane arabunywa, amaze kubunywa araryama bucya ari intumbi. Abaryankuna babyumvise si ukwishima! Batera hejuru, bati "Nkoma ya Nkondogoro yakoze aho bwabaga."

Kuva ubwo rero rubanda babona umuntu unaniwe n'umurimo yari asanzwe ashobora, bakigana uko Abaryankuna babwiye Nkoma, bati "Kora aho bwabaga", ariko bo baba bavuga ubugabo yari asanganywe; bifata bityo.

Gukora aho bwabaga = Kwiharahara
Inkuba Ibanza Gukubita  Ibyivugo[SEP]Inkuba ibanza gukubita ya Rwiratiramihigo,
Ndi umutoni w'intambara,
Intwali y'Imbabazamahanga bankunda mu mihigo.
Bazi ko nahiganye umukogoto kuri Rutangira,
Abagitwaye imiheto batinya ku iteme,
Umutasi wa Basebya abonye natabaye ku isibo,
Asubiza bene Nyirantwali
Ati: Nimuhungire kuli Rutangira twatewe n'Imbungiramihigo,
Zatabaye ari igisagara.
Jye waziboneye muri Jenda,
Zatwitse ingerero z'iRuhunde na Rugundu;
Abantu baguye mu Gitanga,
Umubisha watembagaye inkwaya ni uw'Inkerakulinda
Uwiseguye imitimba ni uw'Inkerabatanazi,
Uwa nyamuturukwaho n'intambara yapfuye agisobanura intwaro!
Uw'intwali bakundira amarere yaguye mu rukuko;
Uwa Rukomerwa aheze mu rukara rw'inkuba;
Uw'inkaburamakuza yapfuye yakongotse.
Ingaraguramahina we yamuhinganye nk'iminega
Intwali ibanza mu iteme ya Rutebezandekwe;
Uwe yamuteye rwubikanshuro
Uwa Rushobora kulinda yaguye mu nshuro iraye;
Imbimbura kurusha ya Rutebezandekwe
Uwe yamuteye mu ivumbara ry'akato.
Intwali yicisha abali, uwe yamushahuje indekwe.
Indakaliraguhiga uwe yamuhamije amakuza,
Akimuratira ayo makuru abona inkuba zihindana imirera.
Rutivanga n'impunzi nizihiwe n'inkindi;
Munyankiko abwira Basebya
Ati: Sigaho uyu murasano nabonye abasore baduteye.
Umwe ni Ruti na Rutanga na Rutagerura imbaraga,
Ni indatungurwa ya Rutuma
Ati: Rutiyegura amahina ibyo guhunga ntabizi!
Jye yasanze mu mahina namurashe imisakura,
Andahira Rukanikasibo, ngo ntiyasubira inyuma,
Yanze gusiganira iteme na Rutaganira, ntawamuturukiraho
Atera intambara umukenya ntakire,
Yatera inshuro akagenda inshucu imwe;
Yishima akulikiye induru akaboneza indekwe.
Indabukiramihigo ya Rubuga ndi umusore sinifuza ko itabaro risiba;
Ntwara insatirabafozi, nayigize iyo kurengera imfura.
Ntako isa ni imfuruta murabaze Rwiratiramihigo,
Aho bavuze imitimba njya kuyiteranya n'Abakogoto
No mu itabaro sinayisiga.
Rusenyangogo igira urusenge ruyirangije.
Umukobwa Imana yahaye amenyo ariko ikamubuza guseka  Imigani[SEP]Kera habayeho umugabo, bukeye ashaka umugore, babyarana umwana w'umukobwa, bamwita Nyamahe. Nyina akamuhozaho ijisho igihe cyose, akamutoza n'imico y'abantu. Umwana aba aho, amaze kuba umwangavu, nyina arapfa. Nyamahe asigarana na se. Akomeza kugira imico nyina yamutoje. Se yitwaga Muhozi. Yiyumanganya urupfu rw'umugore we iminsi mike; bukeye ashaka undi mugore. Uwo mugore aza ari gica, aza yanga Nyamahe. Uwo mwana ariko aramushobokera; bitewe n'uburere bwiza nyina yamuraze. Nyamahe amaze kuba inkumi ashaka kujya kwa Nyamuhanzi nk'abandi bakobwa, kwihangisha amenyo. Niko abakobwa b'icyo gihe babigenzaga, ngo bazakunde basabwe. Abikojeje mukase, amutera ibyatsi. Umwana aremera aguma aho. Bagenzi be baramubwira bati, "ngwino tujye kwihangisha amenyo, nawe uzasabwe ushyingirwe." Abibwiye mukase, na none aranga. Ababwira ko atarahirira inyana ubwatsi. Kandi ko ataraha abana amata. Ati, "nimwigendere." Abana buwo mukase bamaze gukura, bajya kwihangisha. Nawe aricecekera. Ariko nawe agahora yifuza kujya kwihangisha amenyo nk'abandi.

Bitinze Nyamahe amaze kubona ko atazabona uburyo bwo kujyayo ku manywa, yigira inama yo kuzajyayo nijoro. Bumaze kwira, imirimo yose irangiye, yambara uruhu rwe rwiza, araboneza ajya kwa Nyamuhanzi. Agitirimuka aho, ahura n'abakobwa bavayo, asanga ari beza; araturika ararira, avuga ati, "Mukadata yanyanga, arakangwa n'Imana." Nuko arakomeza agera ku giti cy'umurinzi cyari munsi y'u urugo rwo kwa Nyamuhanzi. Akihagera, yumva Nyamuhanzi aramubwiye ati, "aho wajyaga urahageze." Nyamahe araza, nuko Nyamuhanzi amutaka ubwiza aramunoza, amuha n'amenyo y'urwererane, Nyamahe arishima. Nyamuhanzi Ati, "genda ntuzamara kabiri utarasabwe. Maze ureke kwanduranya na mukaso." Yungamo ati, "ntuzerekane amenyo yawe." Nuko umukobwa arakimirana, arataha. Ngo bajye kubona, babona Nyamahe arasa n'inyenyeri, barumirwa. Barumuna be ishyari rirabarya. Mukase nawe atangira kumugusha neza, ariko undi akanga guseka.
Abwira abakobwa be ati, "nimukureyo amaso; yahanzwe ubwiza n'ubundi yari abusanganywe." Ariko akomeza kumuvunisha imirimo. Se Muhozi ntacyo yari azi. Kuko Nyamahe yahoraga yicecekeye. Buracya baza gusaba Nyamahe. Bamusaba ku manywa. Nimugoroba se aramushyingira. Umukobwa arashyingirwa, atandukana na mukase. Mukase bimwanga mu nda. Atangira kumuteranya n'iyo yashatse, ati, "muramenye dore mujyanye umukobwa w'igitsire. Ntagira uwo asekera." Nyirabukwe arita mu gutwi; bimutera amatsiko. Aramugenzura.

Asanga koko umukazana we adaseka. Nuko aza kumuteranya n'umugabo we. Umugabo ariko ntiyabyitaho. Nuko umugabo akajya amwihererana, akamubwira ati, "Nyamahe wasetswa n'iki?" Undi akamwihorera. Akamubwira ko Imana yabimubuje. Ahubwo akaririmba ati, "naho waza ubwawe, sinasekera abana. Naho wazana umwami, sinasekera abishywa. Naho wazana imfura, sinasekera abiru. N'aho wazana Imana sinseka. Ese Nyangoma ya Muguya nsekera iki?" Umugabo akamwihorera. Bukeye Nyamahe amaze kugira imbyaro eshanu, abantu bose baramuzira, bamuziza ko adaseka. Asigara akunzwe n'umugabo we gusa.
Bibanga mu nda. Nuko baza kwoshya umwana we w'imfura bati, "ubwire nyoko agusekere. Urire ahubwo ugeze n'aho gupfa. Umwana ati, "koko aho nabereye, sindabona mama aseka." Umwana araza yicara iruhande rwa nyina aramubwira ati, "nsekera." Nyina aranga. Umwana ararira, arapfa. Nyamahe arabihisha, yifasha umwana amuhamba wenyine. Abeshya umugabo ngo yagiye kwa sekuru. Bukeye boshya umwana wa kabiri. Nawe bigenda kwa kundi, nyina yanga guseka. Umwana ararira arapfa. Boshya uwa gatatu n'uwa kane. Bose arabangira, barapfa. Nyamahe yemera ko abana bapfa aho kumena ibanga ry'Imana. Akomeza no kutagira ijambo abwira umugabo we. Umwana wa gatanu ari nawe w'umuhererezi nawe abwira nyina ngo ni amusekere. Noneho Nyamahe biramuyobera.

Asanga agiye gutera agahinda umugabo we atazashira. Umwana atangiye kwinginga nyina ngo amusekere, amukubita mu mugongo, aramuheka. Yenda amata, yicara ku ntebe. Nuko araturika ararira avuga ati, "Nyamuhanzi, wankuye aha ngaha. Utunma ntandukana na mukadata. Umbwira kutazamena ibanga sinarimena. None ungize ute?" "Ihorere Mutesi. Niwanga guhora ngushyire uwakumpaye. Umvira nkuguyaguye, mwana wanjye". Ngo ajye kumva yumva umwana mu mugongo arapfuye.
Nyamahe nawe abona ararigise, arigitana n'intumbi y'umwana yari ahetse. Nuko yumva Nyamuhanzi iramuhamagaye ati, "Humura mwana wanjye sinaguhermukira kandi waranyumviye. Amaherezo, nuko aramuzura, azura n'abana be bose, arabamwereka bose uko ari batanu. Amuha inka ngo aba yarahawe naba sebukwe, iyo batamuziza ko atabasekera nk' abandi. Amuha n'abagaragu n'abaja. Nyamuhanzi ati, "genda maze ujye usekera abantu bose". Nuko Nyamahe aragenda. Ahinguka mu irembo ry'umugabo we, ashagawe n'abana be n'abaja be, n'inka n'ibisabo.
Aza asekera umugabo we. Umugabo amubonye ati, "ngwino Gitare kintwaje ubugingo." Barahoberana. Nuko umugabo we arabyukurutsa. Inshuti ze ziraza, barishima. Umwami aza kumenya ibyabaye. Umugabo wa Nyamahe amugira umutware. Amuha inka n'imisozi. Nyamahe abana n'umugabo we. Babaho neza. Baratunga, baratunganirwa.
Nyiramwiza  byiza kumvira[SEP]Igituma bandirimba mu bihugu byose
Ngira ibirindiro bishyika ku ijana
Abazi kubara barahanshinga.
Hari uwo niciye mu Ishishi no mu Bushora na Cyimbu
No mu Ruvugangoma rwa Musekera

N'icyuma navugirije kuri Cyinuma.
Niciye i Rubona rwa Tunda
Ntamirije umuheha mu ruhanga rw'inyambo.
Niciye ku Rutambabarenzi rwa Kidaturwa
Ntamirije uko ntamirije uku.

Nica Bisangwahabona mu Mushya wa Murori
Mporera Nubaha akibona.
Nica Rutuku ku Ihenda anyihamagariye.
Niciye mu ritagendwa rya Ngiga
Ndyivugiyemo rihinduka ibirori gusa!
Ihene  Uturingushyo[SEP]Narariye umusinga dusangiye ubwoko

Wa Musabwa wa ndanze gusekwa mu nzira,

Anzimanira musheru ,anshira inkoni,

Ati : nshimye iyo !”

Ikagira ikibibi ku mugongo

N’ikibengero ku murizo,

Ica bugufi nticanirwe,

Yaceceba igana iziko,

Bakayizirika mu ijosi,.

Igira ikizizi ikazira ikizinzo,

Ikizira nyacyo ntinywa abantu bakuru,

Umva ruhaya ruharaye guhaha I Bugoyi :

Ntihongerwa Umutware,

Umutwaro wayo ugerwa mu nkondwe kabiri !
Ruhato n' agasamuzuri umugani amayeri agasamuzuri[SEP]Rwiyamwa ziga ingaga
N'umugambi w'ihangu
Rwa ngoboka ya rugina
Ingeri ibanza mu rubuga
Itwara rukikampiri

Icumu ryo mu ruti rw'indekwe
Rwavuye i Rusheshe
Rwiharaze isharankima.
Rwabaye igishami
Rugasagamba mu ijuri

Uburyo rwagabye amashami
Aho ruri ni se w'ishyamba
Kandi reka irukunde
Rubamo icumu ryiza
Yarigize umutabazi

Intambara ntiruyita si
Kurya iruhoza mu rugina
Imbuga yarwo iratukura
Ntirukunda gutaha
Rutagwije imitumbi

Yarukubitiye umucuzi
Wakwemerana na rwo
Ngo arukatire icyuma
Rwabimbuye imihigo.
Impuruza ikineshereza

Rwamuje mu nziza
Ari ukwiharira inzigo
Abenshi baragiye Itiro
Rubajyanaho impamba
Aho rugeze ku mpama

Rucinyaho impayamaguru
Y'umushumba wa Mporera
Za mpaka zirakuka
Yaruteye amaramu
Muri bene Murenzi

Rubahina umurumango
Igomba kurwunamura
Yanga ko rwaturika.
Yarukinduje umugabo
Uturuka mu Ruhitambazi

Acyikanga igitutu
Imbuga yaryo iratebera
Abura ubuhamagara abe
Abura umurasira na rimwe
Rwa ruti rumuhirika aho

Ingeri zigicura inkumbi
Yarujyanye mu mbuga
Kurumanza amacibiri
Inkubirane iba iya kabiri
Mu kurembera umuroha

Yabakuye imirambi
N'iyo ibagiriye isoni
Birirwa bayisenga
Ibuhirira nimunsi
Ari ko bahangaza.

Ni uko inkuba zitegeka
Abandi baragira inka mbi
Ingeri zirasuzugura
Ntibazabona izirimo
Ingoro y'umwogabyano!
Ingwe yihekuye  Imigani[SEP]Kibondo mpereza icyo kibando
Ndabona rirenga nanjye ndengera
Nkugire inama nakuye ku mana
Mbere ko manukana imvi mu mva.

Kurura agasambi aho mu kirambi
Ukarambure ukarambike mu nkike
Inkindi nambariye ku rugamba
Ni yo nshaka kuvugiraho amagambo.

Reka ngutume n'agatabi
Ukantekerere ngatumure
Aya matama nta kindi agitamira
Uru rurimi ntirutuma mira.

Nsezeye nisaziye
Sinasaraguritse ndi umusore
Ab'ibisare baransiga
Abansanga baransingiza ntibanseka.

Turi muri iyi si ducumbitse
Ariko iri cumbi si igikumba
Turigombamo umugambi
Tugataha badutashya bakiduharaye.

Mfashe inzira nezerewe
Mu ntambara naraberewe
N'ubw'inguma zamunze umubiri
Umubisha yarakangase ntiyankanga.

Iyi si ni iya so na sokuru
Yaremewe buri kiremwa ari n'ikirema
Ntawe urengeje abandi uburenganzira
Rengera abarenzi urenge abarenzwe.

Iduhanga yaraturinganije
Vuna abarengera ubwigenge
Abita mu butegetsi batatekereje
Ubatetereze ntutume bagutuma.

Ni ukura ukora ukunda
Ukanga kwangana no kwangiza
Ukirinda umururumba ntube ikirumbo
Uzashobora kuramba no kurumbuka.

Itonde urahure ubwenge buguha ubwitonzi
Buzira gutongana no gutombokwa
Utangire utange agatango
Umare irungu ugire akamaro.

Ku munsi wo gutabaruka
Uzasubiza amaso inyuma
Usange usanganywe imihigo
Uruhukane amahoro ku mutima.
Ni jye Muzimyi!  Ibyivugo[SEP]Nazinduwe no kuzitana n'umuzimyi
Muzimirizamo Rwantizimira
Ahinduka umuzimu
Yahoze ari muzima.

Nisasira Musenyi
Nkiyorosa Muvumba
Imfizi yo mu basare.
Indyoheshabirayi - Umuvugo 8  Imivugo[SEP]Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?» Mwungeli araza n'inyota yose, afata umuheha awushinga mu mata, aranywa, ariruhutsa, noneho ati «Navuze ko Biraro Mutemangando natankiza azanyica; none ngaho birabaye, reka azankize!» Bajya guca icyarire barazisasira.
Biraro Mutemangando asasa mu muryango, atekera itabi aranywa. Inka iza gukorora.

Mwungeli ayumvise ati «Ni nde unkororeza inka? Ndabizi ni wa musazi Biraro nta wundi wabigira! Nongeye kuguca uranze ubaye ikivume.»

Si Njye wa hera hahera umugani. Biraro Mutemangando abyuka kare ajya kubwira bene se ati «Data yongeye kunca aho kungororera.» Barongera barahaguruka bagenda ari mirongo itanu, bajya guhakwa.

Baragenda bajya kwa Gahaya bati «Turashaka ubuhake.»

Gahaya ati «Ntawakwanga guhaka abantu baza bashaka ubuhake.»

Bukeye Gahaya aza kubagira Mutemangando inka, maze umwana ayoherereza se Mwungeli.

Umunsi umwe kwa Gahaya haza kuvumbuka imbogo.

Bati «Uyica aragororerw, kandi udatabara arabeho baramurimburana n'abe.»

Biraro Mutemangando aragenda arayirukana, ayitera icumu, imbogo iriruka, arongera ayitikura icumu mu rubavu ayitura hasi ayicara hejuru, maze atuma kuri bene se ngo nibajye kurimbura kwa Gahaya.

Ntibahasiga n'uwo kubara inkuru.

Ni uko Biraro Mutemangando uko yakicaye kuri ya mbogo yitwaga Rubito, ararigita baramuheba.

Bakuru ba Biraro bigarurira igihugu cyose cya Gahaya, baragitegeka.
Si Njye wahera hahera umugani.
UBURYARYA BWA BAKAME (Igice cya mbere)  Amapfa, inzara ku inyamaswa zose mw'ishyamba [SEP]Kera izuba ryaracanye, imigezi irakama, nuko inyamaswa zose ziraterana, zijya inama yo gushaka uburyo zafukura iriba rirerire, zigira ngo none zagera ku mazi. Inyamaswa zose zirabyemera, uretse Bakame yavuze ko nta mbaraga ifite.

Umwami w’ishyamba hamwe n'ibyegera bye, byemeza ko iryo riba niritungana zizajya zijya ibihe byo kuririnda, kugira ngo zitahure uburyarya bwa Bakame. Iriba rirafukurwa rigira amazi meza cyane kandi afutse.

Bukeye Bakame igira inyota, maze igushakira igicuma cyuzuye ubuki, ijya gushaka amazi yo kunywa kuri rya riba; ubwo yari izi uko iza kubigenza.

Muri izo nyamwaswa rero, impyisi ikaba ari yo yagombaga kurinda rya riba. Bakame irakuzira isanga impyisi yahageze kare, yicira isazi mu maso, kuko yari imaze kurambirwa no gusonza. Irabukwa Bakame irayibwira iti "Cyo se Bakame, aho ntufashwe? Ugejejwe aha n’iki? Ntiwavuze ko wamugaye?” Bakame irayisubiza iti "Aho ntugira ngo nkeneye amazi yawe? Humura nifitiye ayanjye arusha ayanyu kuryoha!" Impyisi yumva igize amatsiko, maze ibwira Bakame iti "Mpa se nsomeho numve!"

Bakame iyihereza cya gicuma, irayibwira iti "Akira maze wiyumvire ukuntu amazi yanjye atagira aho ahuriye n’ayanyu !" Impyisi irakira, isomyeho iravuga iti "Araryoshye cyane koko!" Iragotomera ikurikiranye uburyohe, igicuma iragikonoza, maze umusinzi atembagara aho!

Bakame ibibonye ityo, yegura igicuma cyayo, iravoma, imaze kuvoma iriyuhagira. Irangije irayatoba cyane, kugira ngo yerekane ko itwaye za nyamaswa agahigo. Nuko irigendera.

Impyisi aho ikangukiye isanga Bakame yandurutse, amazi yayahinduye ibiziba! Nuko Bihehe ijya kubitekerereza izindi nyamaswa maze zirayitonganya cyane zigira ziti "Nta kamaro kawe." Impyisi na yo iti "Ngaho namwe nimwigire yo; muzaba mureba ukuntu ako kagabo ari akanyabwenge, kandi gafite amazi meza, kayaguha ngo unyweho ugasinzirirako."

Ariko izasimbuye ya mpyisi, ntizashoboye kuyirusha ubutwari. Imwe gusa muri zo, ni yo yashoboye gutahura uburyarya bwa Bakame. Nyamara zose zarayisuzuguraga, zikayinegura ingendo n’uko iteye.
Amezi y'Ikinyarwanda  Imivugo, Ubumenyi[SEP]Ibisingizo by'iyo Ngurube isuzuguza ibiribwa bindi.
 
Ingurube ivura inkono kubiha,
Ikagira ubwenge bwo mu bitekwa,
Iya rwiganza mu Misiyoni,
1000 Ncyuye indatwa yo mu bibagwa,
Ize mu rusange rw'abadutwara,
Ikunde iratwe muri rubanda!
Ivane intama mu isafuriya
Ikure isake ku isahani,
1005 Ineshe n'inka yo mu batetsi.
Amahene yose ave mu bikari,
Ikube ibyo bihugu ibe icyigenge,
Ivangwe n'imiteko y'imyaka.
Iyihe kuryohera Abanyarwanda.
1010 Ni rutsirika bubihe
Ikabutsura ikabutsinda,
Ikabutsemba ikabubumba!
Ni rubumba batetsi
Rwikunda ku mbehe,
1015 Rwiganza ku myunyu
Rwigenga mu bikari,
Ruhatunga burundu,
Rwikebera iyo fasi,
Ikayitunga nk'Umwami,
1020 Ikahabumba itavuguruzwa!
Ni ruhonjoka gitware,
Rwizihirwa n'ibondo,
Ni impogazi rubunga
Ya rutengerana ngingo
1025 Imvuruga-bisogororo
Ya rusaga sorori;
Ni inyumba rwabunga
Ya ruvonyeza-bijumba!
Ni ruteturura abagore b'impumbu,
1030 Rutuburira abibutse gucunda,
Ruhimbaza abakikije ameza,
Rusohoka ku isafuriya isaha isohoye
Rutavugisha impuha abo yaryoheye mbere,
Rutetereza abiratana inyama zindi,
1035 Rusendereza amasahani ukabikunda,
Rukorerwaho imisango y'isabukuru,
Rutumirirwa Abazungu iyo bava,
Rutera icyunzwe cy'uburyohe.
Rwinopforwa n'abahinyura ibindi,
1040 Rubahaga umubyimba ukaguka,
Rubatera umudigi nk'uwa nyamaturi
Ubwo yaturutiye iz'amashyamba,
Ikaba inaturuka kure h'ishyanga,
Ndariyibanje izina ry'ingurube
1045 Izajye iratirwa aho yabazwe:
Yitwa "Indyohesha-birayi!"
Inka ya Musoni 3  Inka[SEP]Uyu mugani baca ngo: "Yanyoye nzobya" wakomotse ku muntu witwaga Nzobya w'i Ngarurira mu Buyenzi; yari umutoni wa Mibambwe Sentabyo, ahasaga umwaka wa 800. Bawuca iyo babonye umuntu wanyoye agasinda cyane, bimwe bavuga ngo: "Yabaye Sabizeze".

Uwo mugabo Nzobya rero, yabaye umutoni w'akadasohoka kwa Mibambwe Sentabyo; bukeye Mibambwe afatwa n'ubushita buramwica, agwa i Remera rya Rukoma na Ngamba (Taba, Gitarama). Amaze gupfa umuhungu we Gahindiro umuzunguye, yangana na ba sewabo, abo bitaga ibigina bya Ndabarasa Semugaza wari umutware w'umutwe w'ingabo zitwaga Urukatsa, afatanya na Nzobya banesha ibigina. Hanyuma ariko Nyiratunga, nyina wa Gahindiro, yanga Semugaza, bituma acikana n'Urukatsa bajya mu Ndorwa. Nzobya asigara mu Rwanda. Hanyuma aho Gahindiro amariye gutoneshereza Rugaju rwa Mutimbo, amugabiye akatsi ko haruguru y'inzira no hepfo yayo, Nzobya asubira inyuma ntibamurebe neza. Bigeze aho arasezera ajya iwe mu Buyenzi, ku musozi witwa Ngarulira. Amazeyo iminsi, abantu b'amacuti ye baza kumubwira ko ibintu bimumereye nabi ibwami.

Nzobya ariyumvira, ati "Uruzi Semugaza ngo acike ansige mu Rwanda!" Ahera ko akoresha amakoro yo gutura Gahindiro i Rubona rwa Gihara muri Komini Runda (Gitarama). Ahaguruka iwe i Ngarulira ataha mu i Ceni ku Bisi bya Huye; mu gitondo arahava ataha i Mayunzwe mu Nduga (Tambwe, Gitarama); bukeye ataha i Gihinga na Ruzege mu nsi ya Kamonyi (muri Komini Taba). Ahageze araza inkera, arasinda n'abagaragu be, inzoga imaze kumusaga abwira abagaragu be, ati "Ubonye ngo databuja Mibambwe ansige mu gihugu none mbe nsigaye inyuma ya Rugaju; mbese mwene databuja Semugaza we gucika akansiga mu Rwanda nabitewe n'iki?" ati "Ubu ndagiye nsange databuja Mibambwe ku musezero i Rutare, ningera ku mva ye niyahure mpwane na we!" Ubwo ayo yose yayavugishwaga n'inzoga!

Nuko abagaragu be baramuhana arabananira, ateshwa inzira ijya i Rubona kwa Gahindiro, aboneza iy'epfo ku Kavuza n'Uruyenzi, yambuka Nyabarongo ataha i Kinyinya mu Bwanacyambwe (muri Komini Rubungo). Amaze kuhagera, na none araza inkera. Isindwe riramudanangira akomeza ya migabo ye yo kwiyabura ntiyagaruka. Ibwami bamenya ko acitse nka Semugaza, bohereza ingabo zo kumutangira ngo zimufate. Nzobya amaze kubyumva arahaguruka ngo acikane n'ingabo ze nka Semugaza. Ariko abantu babonye ko babungerezwa n'umusinzi, bamwegukaho basubira i Gihara kwa Gahindiro barayoboka.

Nzobya na we abonye abantu bamushizeho, yambuka Nyabarongo aboneza iy'i Buliza; ageze ku mugezi wa Rusasa na Ntarabana, inyota iramurembya, ajya mu mugezi anywa amazi, amaze kuyahuga ariyahura arapfa. Icyo cyambu yanywereyemo cyitwa Akazi, ni ho havuye ijambo rivugwa n'ubu, ryo kunywa Akazi ka Rusasa.

Ayo mafuti yose rero Nzobya yakoze kuva ku Kamonyi kugera i Rusasa na Ntarabana, yayakoreshwaga n'itende ry'inturire yihoshyaga; ni yo bise nzobya, babonye urupfu rwe ruturutse ku itende ry'ubuki n'inturire; barabimwitirira byitwa Nzobya. Kuva ubwo inzoga yose y'itende bayita nzobya. Ni byo bavugira ku muntu isindwe ryakoresheje ibidakorwa, bati "Noneho si inzoga yanyoye, yanyoye nzobya".

Ariko kandi kunywa nzobya uretse abavuga ko bikomoka kuri uwo mugabo Nzobya wo mu Buyenzi, hari n'abandi bavuga ko byakomotse ku nka ya sekuru wa Nyirarucyaba rwa Gihanga. Mu bitekerezo, bavuga ko Nyirarucyaba akiri umukobwa w'inkumi yicishije amata sekuru ubyara nyina agira ngo abise se Gihanga yime ingoma. Sekuru wa Nyirarucyaba yari umwami wo mu basangwabutaka; bukeye Gihanga agisha umukobwa we inama, ati "Ese mwana wanjye ko naje ino ngira ngo ni jye uzaba umwami, none databukwe uriya ari we sogokuru wawe, tumugize dute ngo ambise mbe umwami?" Nyirarucyaba aramusubiza, ati "Hora nzi uko nzabigira; nzabikurangiriza."

Ubwo kwa sekuru hari inka yitwa Nzobya, bukeye Nyirarucyaba ajyayo, amarayo iminsi. Umunsi umwe sekuru ajya guhiga, ahigutse afite inyota, asanga Nyirarucyaba ari we uri mu rugo wenyine; avuruga amata ya Nzobya ashyira mu nkongoro, aramuhereza. Sekuru amaze kunywa atangira kugira isesemi, araruka. Nyirarucyaba abibonye yihina mu cyanzu, urugo aruha inkongi y'umuriro, araboneza yigira iwabo kwa Gihanga.

Nyina wabo witwaga Gihogwe (ni we kuvuza iya Gihogwe byavuyeho) asohotse asanga urugo rwahiye kare. Induru ayiha umunwa, ariko habura uwagira, ati "Komera." Nuko sekuru wa Nyirarucyaba apfa atyo, azize ko yanyoye amata ya Nzobya; ni yo bagereranya n'inzoga umuntu anywa agasinda byo gupfa, bati "si inzoga yanyoye, yanyoye nzobya (= icyishi).

Nuko Nyirarucyaba amaze kwica sekuru atyo, Gihanga yima ingoma, umukobwa we arongorwa na Kazigaba, ariko asaba se ingororano y'uko yamuhesheje ingoma. Gihanga amusezeranya ko abana bamukomokaho bazitirirwa izina rye n'ubwo ari umugore bwose; bakitwa Abacyaba.

Kunywa nzobya = Gusinda bita ubwenge; kunywa icyinshi
Imbyino z'inkorongano  Abakuru[SEP]Cana mo Nyirangoboka cana mo

Cana mo batakotse mu rujuma

Mu rujuma rwabya Ntibanyurwa

Ntibanyurwa yaravunitse avuna intini

Avuna intini yo gutinika nyirabukwe

Sebukwe arayireba arayivuma

Nyirabukwe arayitora arayisoma

Ati, humura mukwe wanjye turi kumwe

Mu munyinya w'amahembe hejuru

Nzaguha ihene yanjye y'umusheru...
Urukwavu n'igikona  Imigani, Abana[SEP]Umunsi umwe, uruyuki rwarabutswe isazi ku muzinga warwo, maze ruyibwirana uburakari ruti, "uje kwenda iki hano? Uyobewe ko muri udusimba tubi, mutagomba kwivanga n'abamikazi bo mu kirere?"
Isazi yumvise ayo magambo arayirakaza, maze igira ipfunwe, ariko ipfa kwihangana na yo, irasubiza iti, "ni koko, ntawahakana ko ari icyaha kwegerana n'inkubaganyi nka mwe!"
Uruyuki rurihandagaza maze rubwira isazi ruti, "mu miryango yose ntabwo wabona utunganye kandi ufite amategeko ukurikiza nk'uwacu. Ibiryo byacu tubihova mu ndabyo zihumura neza; umurimo wacu ni ugukora ubuki buryoha cyane wabugeraho ukaba utabuvirira."
Ubwo rwungamo ruti, "mva imbere wa kanyamwanda we, gatunzwe no guhora kaduhira, gashaka ibigatunga mu myanda kabonye yose kandi kagatera abantu indwara."
Isazi isubiza uruyuki iti, "twebwe data tugerageza kwitunga uko dushoboye, ariko kandi ujye wibuka ko umukeno ari akavurwa kagakira, naho uburakari n'ubwirasi bikaba ingeso ipfa nyirayo yapfuye.
Muritonda mugakurikiza amategeko y'umuryango wanyu, ariko imigenzereze yanyu ni mibi. Uburakari bwanyu butuma mupfa kuruma abo mwita abanzi banyu, kandi umenye ko ukora neza ashoboye, kandi agacisha make, aruta uwiratana imigenzereze myiza myinshi, ariko ivanze n'ubugome."

"Nyamwirukira gushimwa yasanze umuyaga wamutanze imbere."
Inuma n'imbeba  Imigani, Abana[SEP]Uyu mugani baca ngo: "Yanyoye nzobya" wakomotse ku muntu witwaga Nzobya w'i Ngarurira mu Buyenzi; yari umutoni wa Mibambwe Sentabyo, ahasaga umwaka wa 800. Bawuca iyo babonye umuntu wanyoye agasinda cyane, bimwe bavuga ngo: "Yabaye Sabizeze".

Uwo mugabo Nzobya rero, yabaye umutoni w'akadasohoka kwa Mibambwe Sentabyo; bukeye Mibambwe afatwa n'ubushita buramwica, agwa i Remera rya Rukoma na Ngamba (Taba, Gitarama). Amaze gupfa umuhungu we Gahindiro umuzunguye, yangana na ba sewabo, abo bitaga ibigina bya Ndabarasa Semugaza wari umutware w'umutwe w'ingabo zitwaga Urukatsa, afatanya na Nzobya banesha ibigina. Hanyuma ariko Nyiratunga, nyina wa Gahindiro, yanga Semugaza, bituma acikana n'Urukatsa bajya mu Ndorwa. Nzobya asigara mu Rwanda. Hanyuma aho Gahindiro amariye gutoneshereza Rugaju rwa Mutimbo, amugabiye akatsi ko haruguru y'inzira no hepfo yayo, Nzobya asubira inyuma ntibamurebe neza. Bigeze aho arasezera ajya iwe mu Buyenzi, ku musozi witwa Ngarulira. Amazeyo iminsi, abantu b'amacuti ye baza kumubwira ko ibintu bimumereye nabi ibwami.

Nzobya ariyumvira, ati "Uruzi Semugaza ngo acike ansige mu Rwanda!" Ahera ko akoresha amakoro yo gutura Gahindiro i Rubona rwa Gihara muri Komini Runda (Gitarama). Ahaguruka iwe i Ngarulira ataha mu i Ceni ku Bisi bya Huye; mu gitondo arahava ataha i Mayunzwe mu Nduga (Tambwe, Gitarama); bukeye ataha i Gihinga na Ruzege mu nsi ya Kamonyi (muri Komini Taba). Ahageze araza inkera, arasinda n'abagaragu be, inzoga imaze kumusaga abwira abagaragu be, ati "Ubonye ngo databuja Mibambwe ansige mu gihugu none mbe nsigaye inyuma ya Rugaju; mbese mwene databuja Semugaza we gucika akansiga mu Rwanda nabitewe n'iki?" ati "Ubu ndagiye nsange databuja Mibambwe ku musezero i Rutare, ningera ku mva ye niyahure mpwane na we!" Ubwo ayo yose yayavugishwaga n'inzoga!

Nuko abagaragu be baramuhana arabananira, ateshwa inzira ijya i Rubona kwa Gahindiro, aboneza iy'epfo ku Kavuza n'Uruyenzi, yambuka Nyabarongo ataha i Kinyinya mu Bwanacyambwe (muri Komini Rubungo). Amaze kuhagera, na none araza inkera. Isindwe riramudanangira akomeza ya migabo ye yo kwiyabura ntiyagaruka. Ibwami bamenya ko acitse nka Semugaza, bohereza ingabo zo kumutangira ngo zimufate. Nzobya amaze kubyumva arahaguruka ngo acikane n'ingabo ze nka Semugaza. Ariko abantu babonye ko babungerezwa n'umusinzi, bamwegukaho basubira i Gihara kwa Gahindiro barayoboka.

Nzobya na we abonye abantu bamushizeho, yambuka Nyabarongo aboneza iy'i Buliza; ageze ku mugezi wa Rusasa na Ntarabana, inyota iramurembya, ajya mu mugezi anywa amazi, amaze kuyahuga ariyahura arapfa. Icyo cyambu yanywereyemo cyitwa Akazi, ni ho havuye ijambo rivugwa n'ubu, ryo kunywa Akazi ka Rusasa.

Ayo mafuti yose rero Nzobya yakoze kuva ku Kamonyi kugera i Rusasa na Ntarabana, yayakoreshwaga n'itende ry'inturire yihoshyaga; ni yo bise nzobya, babonye urupfu rwe ruturutse ku itende ry'ubuki n'inturire; barabimwitirira byitwa Nzobya. Kuva ubwo inzoga yose y'itende bayita nzobya. Ni byo bavugira ku muntu isindwe ryakoresheje ibidakorwa, bati "Noneho si inzoga yanyoye, yanyoye nzobya".

Ariko kandi kunywa nzobya uretse abavuga ko bikomoka kuri uwo mugabo Nzobya wo mu Buyenzi, hari n'abandi bavuga ko byakomotse ku nka ya sekuru wa Nyirarucyaba rwa Gihanga. Mu bitekerezo, bavuga ko Nyirarucyaba akiri umukobwa w'inkumi yicishije amata sekuru ubyara nyina agira ngo abise se Gihanga yime ingoma. Sekuru wa Nyirarucyaba yari umwami wo mu basangwabutaka; bukeye Gihanga agisha umukobwa we inama, ati "Ese mwana wanjye ko naje ino ngira ngo ni jye uzaba umwami, none databukwe uriya ari we sogokuru wawe, tumugize dute ngo ambise mbe umwami?" Nyirarucyaba aramusubiza, ati "Hora nzi uko nzabigira; nzabikurangiriza."

Ubwo kwa sekuru hari inka yitwa Nzobya, bukeye Nyirarucyaba ajyayo, amarayo iminsi. Umunsi umwe sekuru ajya guhiga, ahigutse afite inyota, asanga Nyirarucyaba ari we uri mu rugo wenyine; avuruga amata ya Nzobya ashyira mu nkongoro, aramuhereza. Sekuru amaze kunywa atangira kugira isesemi, araruka. Nyirarucyaba abibonye yihina mu cyanzu, urugo aruha inkongi y'umuriro, araboneza yigira iwabo kwa Gihanga.

Nyina wabo witwaga Gihogwe (ni we kuvuza iya Gihogwe byavuyeho) asohotse asanga urugo rwahiye kare. Induru ayiha umunwa, ariko habura uwagira, ati "Komera." Nuko sekuru wa Nyirarucyaba apfa atyo, azize ko yanyoye amata ya Nzobya; ni yo bagereranya n'inzoga umuntu anywa agasinda byo gupfa, bati "si inzoga yanyoye, yanyoye nzobya (= icyishi).

Nuko Nyirarucyaba amaze kwica sekuru atyo, Gihanga yima ingoma, umukobwa we arongorwa na Kazigaba, ariko asaba se ingororano y'uko yamuhesheje ingoma. Gihanga amusezeranya ko abana bamukomokaho bazitirirwa izina rye n'ubwo ari umugore bwose; bakitwa Abacyaba.

Kunywa nzobya = Gusinda bita ubwenge; kunywa icyinshi
Ingoro y'umwogabyano 8  Inka[SEP]Amapfa yarateye Bakame irasonza, maze yibuka ibyo gusuhuka iti, "mu Kinyaga mpafite mabukwe. Nahakoye inka zanjye umunani." Bakame iragenda, ibonye inaniwe, ijya mu gicucu munsi y'igiti, irora hejuru ibona icyiyone gitamiye umunopfu w'umutari.

Nkunda agatukura Bakame ikarusha! Iti, "henga nihendere ubwenge Cyiyone." "Amashyo Cyiyone? Urakoma neza! Noneho si ubwiza urasa na bike!" Bakame ivuze ityo, ikindi cy'igipfu kiti, "uburanga mbuhwanya n'ihoho." Gihera ubwo cyasamura ikinwa, umutari uragwa, Bakame irawusama.

Bakame iti, "wimena umutwe Gapfe utambyiniye wa gisambo we!" Icyiyone kiti, "umpenze irya none!"

Gisigara cyimyiza imoso.
Ibintu ni magirirane Insigamigani Bawuca babonye ineza yiturwa indi[SEP]Uyu mugani baca kenshi, bawuca iyo babonye ineza yiturwa indi, ni bwo bavuga ngo: «Ibintu ni magirirane»

Wakomotse kuri Sebantu wari umunyanzoga wa Mashira ya Nkuba ya Sabugabo umubanda; ahasaga umwaka w’i 1400.

Uwo mugabo Sebantu yari mwene Ruhago w'umuzigaba, iwabo hakaba ku Ndiza; ni we rubanda bahimbye irya Magilirane. Ni bo Bazigaba bitwa Ubukara bakomoka kwa Gahu na Gakara; bari abahanuzi, ingoma nyiginya itaraduka mu Rwanda, nibo Bazigaba b’Abasangwabutaka banavugwaho ko bahanuye inka zizaza mu Rwanda. Ababakomokaho bacyibukwa ni abo kwa Nkwaya ya Muvubyi.

Nuko Sebantu amaze gukeza Mashira, aba umunyanzoga we, kandi akomeza n'umuhango wabo w'ubupfumu. Abyamamaramo byombi; ariko ahanini akarangwa n'imico myiza yagiraga; abamuhanuje benshi ntabake ingemu, abamusabye inzoga bafite inyota nka bagenzi be, ntabagurishe akabahera ubuntu.

Bukeye Mashira n'abapfumu be bajya ku miti (kuragura intondwe) baraguriza ko Sekarongora atazanyaga Mashira Nduga na Ndiza: yahatwaraga hombi. Abapfumu ba Mashira beza intondwe, bemeza ko Sekarongoro ntacyo azatwara Mashira.

Ariko Sebantu na Mashira bagumya kugononwa, Mashira, ati «Inkebe y'intondwe twaraguye twasanze ireba ingoma (umwanya w'intondwe). Sebantu na we ati "Tujya gufata iyo ntondwe yaducitse igwa aho inka zikamwa; ubwo ni ukuvuga ko igihugu Mashira yatwaraga cyayobotse Urukamishirizo (mu Rukamishirizo ni aho ingoma z'ibwami zavugiraga).

Bahera ko bava ku muti (aho bicaraga baragura intondwe ) barataha. Bukeye bongeye kubikira intama (kuyibaga) ibura inganji (umutima wayo mu ndagu). Bamaze kubura inganji, Sebantu abwira abandi bapfumu ati « Ntimwirirwe muyitega, inganji yeguriwe nyirayo. Ubwo yaraguraga ko igihugu Mashira yatwaraga cyeguriwe Sekarongoro.

Ubwo Sebantu amaze kumenya ko Mibambwe azatsinda Mashira aramucika yisangira

Mibambwe. Nawe abonye umuntu uvuye kwa Mashira arishima cyane, Sebantu ahakwa na Mibambwe, aratona cyane, Na we amushyira mu bandi bapfumu b’ibwami, ababwira n’uko imana zo kwa Mashira zagenze bituma Mibambwe arushaho kwishima.

Haciyeho iminsi Mibambwe ashaka gutera Mashira. Sebantu ajya imbere y'ingaho za Mibambwe batera Mashira ku Kivumu cya Nyanza. Bagezeyo ingabo za Mihambwe n'iza Mashira zirambikana. Iza Mibambwe ziranesha, Mashira arafatwa bamushyira Mibambwe.  Ageze imbere ye abantu benshi bemeza ko Mashira akwiye gupfa. Ariko Sebantu wahoze ari umugaragu we yumvise rubanda rwinshi ruvuga ko Mashira akwiye gupfa arababara cyane, yibuka aho Mashira yamuvanye ari umukene cyane; niko kwibuka kumusabira imbabazi kuri Mibambwe. Baramurekura.

Amaze kurekurwa ahakwa na Mibambwe ndetse bamushyira mu bandi bapfumu b’ibwami hamwe na mwishywa we Munyanya. Dore ko ngo bari abapfumu b’abahanga kera bitwaga Rugambwa. Sebantu nawe agumya kuba umutoni kuri Mibambwe ndetse agabana igihugu kimwe cya Mashira: Ndiza.

Haciyeho iminsi myinshi Sebantu ajyana inka zo gukura ubwatsi kwa Mibambwe arashimwa. Abonye ishimwe, aboneraho, yihererana Mibambwe, asabira Mashira umuriro, kugira ngo azabone uko ashumbushwa..

Mibambwe aremera aha Mashira umuriro. Haciyeho iminsi na none Sebantu yongera kujya guhongerera Mashira;ati «Nyagasani uriya mugabo nta bwo yigeze kukugomera, ahubwo ni abantu bamushutse naho ubundi yaragukundaga; mbese na we urareba ukuntu agira umwete mu byawe hamwe na mwishywa we Munyanya, kandi bakubitiyeho kuba ingenzi mu bupfumu bwabo; ati ” None Nyagasani ntiyari akwiye kugukenana.”

Mibambwe yemerera Sebantu icyo amusabye, akomorera Mashira igice cy'i Nduga y' epfo. Sebantu abonye ko Mashira abonye agahenge ibwami arishima cyane.

Nuko rubanda b'ibwami n'abandi benshi bahoze ari abagaragu ba Mashira bamenye ko ari Sebantu watumye Mashira akomorerwa Nduga, niko kuvuga bati:”Ibintu ni Magirirane”; kuko ibyo Mashira yagiriye Sebantu na we yabimugiriye bidakekwa; ndetse kuva ubwo Sebantu akurwa izina rya se bamwita Magirirane, irya Sebantu rirakuka.

” Kugira ibintu magirirane=Kugira uko wagiriwe.”
Inkazi  Ibyivugo[SEP]Ndi Rukamatamushogoro rwa Ntamushobora iyo iwacu bataseye sinseka.
Umugani wa Nyashya na Baba Umugani muremure Bawuca iyobari kuganira ku ubutwari kwihorera [SEP]Kera habayeho umugabo n'umugore bakagirana abana babiri, umuhungu n'umukobwa.
Umuhungu akitwa Baba naho umukobwa akitwa Nyanshya. Bukeye uwo mugabo aza gupfa.

Hashize iminsi na wa mugore arapfa. Abana basigara bonyine.

Nyanshya na Baba bajya mu ishyamba, bakajya batungwa no gutega utunyoni.

Umuhungu ashakira mushiki we akazu mu rutare.

Umuhungu akajya ajya guhiga utunyoni.

Umukobwa agasigara aho.

Umuhungu akaza nijoro.

Yaba atahutse akaririmba at :
«Nyanshya ya Baba, nyugururira.
Mwana wa mama nyugururira.
Nishe akajeje ni akawe na njye.
Nishe agaturo ni akawe na njye.
Nishe agafundi ni akawe na njye.
Akanini karimo tuzakagabana.»

Mushiki we ati «baruka rutare Baba yinjire.» Urutare rukabaruka.

Akazana utunyoni bagateka, umukobwa yaba afite agafu, akarika, bakarya.

Bwacya mu gitondo, igihe cyo mu bunyoni, musaza we akabaduka akajya guhiga utunyamaswa two kubatunga.

Akica agafundi, akica udukwavu, akica agakware, bwakwira agataha.

Yagera kuri rwa rutare akaririmba, ati :
«Nyanshya ya Baba, nyugururira,
Mwana wa mama, nyugururira,
Nishe akajeje, ni akawe na njye,
Nishe agakwavu, ni akawe na njye,
Nishe agafundi, ni akawe na njye,
Akanini karimo tuzakagabana.» Nyanshya ati: «baruka rutare Baba yinjire.»
Urutare rukabaruka, Musaza we akinjira.

Bagateka bakarya, bwacya mu gitondo agasubira guhiga.

Bukeye haza igipyisi, cyumviriza ibyo Baba avuga aririmba.

Umunsi umwe kigerageza kumwigana.

Wa mukobwa ati «iryo jwi ko atari irya musaza wanjye?»

Aricecekera, cya gisimba kiragenda ariko ntibyatinda kiza gushobora kwigana Baba.

Nuko kiraza kirahamagara, umukobwa ati «baruka rutare Baba yinjire.»

Urutare rurakinguka. Abona igipyisi kiraje.
Ati : «Ye data we!
Sogokuru, ngukarangire utuyuzi tw'utudegede?
Turakakudegeda mu nda.
Sogokuru, ngukarangire utuyuzi tw'impaza ?
Yego mukaka wanjye.»

Wa mukobwa afata akungo, akaranga utuyuzi, ati:
«rero sogokuru, urutaruka rujya hanze, ni urwawe,
Urutaruka rujya mu mbere ni urwanjye,
Urujya mu rutara ni urwa musaza wanjye.»

Warupyisi iti «ndabyemeye.» Nuko akaranga za nzuzi.

Uruyuzi rumwe rurataruka, rujya hanze.

Nyanshya ati «ngurwo urwawe ruragiye.»

Cya gipyisi cyiruka kijya hanze.

Wa mukobwa ati «fatana rutare.»

Urutare rurafatana, Umukobwa aguma aho.

Cya gipyisi kiragenda
Musaza we aza kuza nimugoroba, yongera guhamagara mushiki we uko asanzwe abigenza. Undi araceceka, agira ubwoba agira ngo ni cya gipyisi kije.
Musaza we arongera arahamagara, mushiki we aza kumva ko ari we.

Abwira urutare ati «baruka Baba yinjire.»

Urutare rurabaruka.

Baba arinjira, asanga Nyanshya yagize ubwoba.

Ati «ni bite?»

Undi ati «ndeka aha haje ikinyamaswa kimpamagara nk'uko usanzwe umpamagara,
Maze nti baruka rutare Baba yinjire,urutare rurakinguka, mbona hinjiye igisimba.
Ndakibwira nti Sogokuru, ngukarangire utuyuzi tw'utudegede?»
Ngo «turakakudegeda munda».
«Ngukarangire utuyuzi tw'impaza?»
Ngo «yego Mukaka wanjye.»

Ndakibwira nti:
«Urujya hanze ni urwawe,
Urujya mu rutara ni urwa musaza wanjye,
Urujya mu mbere ni urwanjye.»

Noneho uruyuzi rugiye hanze ndakibwira nti «fata.»

Cyirukiye hanze mbwira urutare rurafatana.

Kimbwira ko nikigaruka kizandya.

Musaza we yirirwa aho, yiriranwa icumu n'umuhoro agira ngo nikigaruka acyice. Ariko cyari cyabumvirije kimenya ko ahari.

Agitegereza iminsi itatu nticyaza.

Inzara ibishe ahinduka mushiki we, ati «umenya ari ubwoba bwari bwakwishe.»

Nuko ajya guhiga utunyamaswa.

Igihe atarahiguka, cya gipyisi kiragaruka kirongera cyigana Baba
Musaza we aza kuza nimugoroba, yongera guhamagara mushiki we uko asanzwe abigenza. Undi araceceka, agira ubwoba agira ngo ni cya gipyisi kije.
Musaza we arongera arahamagara, mushiki we aza kumva ko ari we.

Abwira urutare ati «baruka Baba yinjire.»

Urutare rurabaruka.

Baba arinjira, asanga Nyanshya yagize ubwoba.

Ati «ni bite?»

Undi ati «ndeka aha haje ikinyamaswa kimpamagara nk'uko usanzwe umpamagara,
Maze nti baruka rutare Baba yinjire,urutare rurakinguka, mbona hinjiye igisimba.
Ndakibwira nti Sogokuru, ngukarangire utuyuzi tw'utudegede?»
Ngo «turakakudegeda munda».
«Ngukarangire utuyuzi tw'impaza?»
Ngo «yego Mukaka wanjye.»

Ndakibwira nti:
«Urujya hanze ni urwawe,
Urujya mu rutara ni urwa musaza wanjye,
Urujya mu mbere ni urwanjye.»

Noneho uruyuzi rugiye hanze ndakibwira nti «fata.»

Cyirukiye hanze mbwira urutare rurafatana.

Kimbwira ko nikigaruka kizandya.

Musaza we yirirwa aho, yiriranwa icumu n'umuhoro agira ngo nikigaruka acyice. Ariko cyari cyabumvirije kimenya ko ahari.

Agitegereza iminsi itatu nticyaza.

Inzara ibishe ahinduka mushiki we, ati «umenya ari ubwoba bwari bwakwishe.»

Nuko ajya guhiga utunyamaswa.

Igihe atarahiguka, cya gipyisi kiragaruka kirongera cyigana Baba.
Umukobwa agira ngo ni musaza we, abwira urutare ngo rukinguke.
Agiye kubona, abona hinjiye cya kinyamaswa. Ati «ntabwo ibyanjye birarangiye.»

Akibwiye ngo agikarangire utuyuzi, kiti «ntatwo nshaka.»

Giherako kiramurya.

Musaza we aza kuza asanga cya gipyisi cyariye mushiki we, ahamagaye abura umwitaba.

Abwira urutare rurakinguka, arinjira acana mu ziko.

Arabutswe mu rusenge rw'urutare ukuguru kwa mushiki we, akeka ko yahagiye kubera ubwoba, ariko akumva amaraso amutonyangira.

Arashishoza, asanga ukuguru ari ukwa mushiki we cya gipyisi cyashigaje.

Nuko arara aho, aryama ataryamye, bucya ajya guhorera mushiki we.

Amaherezo avumbura cya gipyisi, agiye kucyica, kiti :
«Banza uce aka gatoke ukuremo nyogosenge nariye.
Ca n'akangaka k'iburyo ukuremo sowanyu nariye.
Tema n'iki gikumwe, ukuremo mushiki wawe.»

Baba abigenza atyo, agikuramo bene wabo.

Agitera icumu aracyica. Anyaga ibyo kwa cya gipyisi byose, nuko araboneza aritahira, ibyishimo ari byose.
Ingoro y'umwogabyano 5  Inka[SEP]Uyu mugani, bawuca iyo bahonye umuntu babaza akanina, nk'utabyitayeho, akanga gusubiza, ni bwo bagira bati «Baramubaza ati «Ngali».

Wakomotse kuri Ngali na Runyotwe bo ku Mukingo; ahasaga umwaka w'i 1400.

Hari ku ngoma ya Mibambwe Sekarongoro, ari mu Ruhango na Nangingare h'i Mutakara na Nyamagana, hakaba abana babiri bavuka mu miryango ituranye kandi, yuzura cyane, bituma n'abo buzura bakanaragirana amatungo; umwe yitwaga Ngali, undi akitwa Runyotwe.

Barabana baruzura mu bwana, bamaze guca akenge Ngali akurana imico myiza, na we Runyotwe atangira ingeso z' uburyarya; batashya inkwi, Runyotwe akandura iza Ngali. Ngali yagana aho yari yanditse inkwi ze, agasanga Runyotwe yazanduye, yamubaza, Runyotwe, atiSinzi aho zagiye. Bacukura ibijumba bakotsa, Runyotwe akuhura Ngali, yamara gutirimuka akabyiba. Ngali yagaruka akabiheba bikamubabaza.

Nuko Ngali amaze kwitegereza iyo migirire ya Runyotwe basobanura amatungo, umwe aragira ukwe undi ukwe. Baba aho bamaze no kuba ingaragu bakomeza kwangana, kugeza igihe baba abagabo. Bamaze kwubaka Runyotwe akomeza ya ngeso y' ubusambo; aba umushimusi.

Amaze kuba impangu y'umujura atangira kunywana n'abanyakabagali na bo b'abashimusi. Bukeye ajya mu Busanza naho ahashaka izindi nshuti baranywana. Ajya ku Mayaga no mu Nduga, naho arahanywana.

Yiba inka mu Kabagali akazigurana n' inshuti zo ku Mayaga. Iyo aguranye akayijyana iwe ku Mukingo na Mwanabili; mbese akomeza kubigenza atyo, inka arazigwiza.

Abonye zimaze guca ibikumbi, na rubanda rumaze kumuhurahura, agira ubwoba aribaza ati "Izi nka ntunze zingana zitya ntagira umpatse zizarinkorera. Arikora n'inyana y' ishashi, ayitura Kamegeli (uyu witiriwe urutare rwa Kamegeli), wari umutware wa Mibambwe; amusaba kuzamumusohozaho.

Kamegeli inka arayakira, bukeye aramujyana amusohoza kuri Mibambwe. Ni ushohojwe rero n' umutoni! Mibambwe aherako, amugabira inka ayijyana iwe ku Mukingo; ijya muri za njuramo.

Runyotwe arakunda yitwa umugaragu w'umwami ahakwa nk'abandi.

Haciyeho iminsi ingeso y'ubushimusi irubura; Runyotwe yiba mu nka z'intarama za Mibambwe. Bakurikiye urwara barugeza ku Mukingo inyuma y'urugo rwe. Induru ziravuga, barahurura: mu bahuruye hazamo Ngali. Ingabo ziroha mu rugo kwa Runyotwe zisanga inyama mbisi n'izitetse n'iziranzitse (imiranzi). Runyotwe bamuta ku ngoyi bamushyira Mibambwe mu Ruhango.

Bamugejejeyo baramuboha baramudanangira. Ariko aruma gihwa ntiyakoma. Bamubaza abandi bibanye akabihorera. Hanyuma ingoyi imaze kumurembya imwibutsa umwanzi we Ngali, ahitamo kutamusiga imusozi. Bongeye gukaza ingoyi, bati «Wibana na nde? Noneho abumbura umunwa, ati «Ngali!» Baramukubita bati "Vuga abo mwibana" Yajya gusubiza ati «Ngali», ntagire ikindi avuga!

Bikomeza bityo; bigeze aho ibwami babaza abari aho icyo Runyotwe ashaka kuvuga; bati «Ko tumubaza tukamushima ntagire ikindi avuga kitari ngali, ngali ni iki ?» Abazi uwo mugabo, bati

«Ni umuntu baturanye, ahari ubanza ariwe bibana; kandi aho ni n'umutunzi nka we, baba bibana koko!»

Ubwo Ngali bamufatira aho, bamubohana na Runyotwe. Bamubajije ko bibana koko, aragaramba; yanga gutakira umushyo nk' umushwi w'inkoko, kuko yabonaga yashyikiwe.

Nuko ibwami batanga Runyotwe na Ngali bombi; ariko Ngali azize amaherere.

Kuva ubwo rero bagira icyo babaza umuntu akanina nk' utabyitayeho bakamwuririraho ya nyikirizo ya Runyotwe, y' ubwo bamubazaga, ati «Ngali».

Kwigira akangali (aka ngali = Kunanirana); na byo ni aho byaturutse, kuko bashimuje Ngali ngo avuge akagaramba akabaninira.

"Kubaza umuntu ati «Ngali!» = Kunina."
umugore w' umutindi nyakujya inkuru indoto umutindi nyakujya[SEP]Ubukene, kutareshya, ubutindi.
Kubura inkwano; kereka batangiye ubuntu, cyangwa gutenda. Kubura aho acyura umugore, kutubaka.

Izo mpamvu zose bagombaga kuzitekereza bajya gusaba no gusa­ bwa. Umugeni ni uw’umuryango, ntibahubuke bajya gusaba.
Bago­mbaga kwitonda cyane, kuko umuryango utaremya urugo ni igitutsi mu banyarwanda.
Abajyaga gusaba babanzaga kwitonda, kwitegereza, kugisha inama.

KURANGA.
Kumenya umugeni cyangwa
Kumenya umuhungu usaba umugeni.

Kera umuhungu n’umukobwa ntibabonanaga cyane, keretse abatu­ ranyi. Ababyeyi bihatiraga gushyingira heza, gushyingira neza, kubaki­ ra abana koko, bigatuma bashandika mu nshuti alibo bahamya, bago­ mbaga kubaza neza, kwirebera ubwabo, gushungura, gusesengura, hanyuma bakazashyikiliza ubutumwa ababyeyi bombi.

Umuryango w’umuhungu watoranyilizwaga n’abarangaga bawo, umuryango w’umukobwa, watoranyilizwaga n’abarangasa bawo.
Abo bantu bakuru bazi kureba, kwitegereza, bashobora kurenza abasore bombi kubona neza.

Ikindi ntawashingirwaga aho atazi, aho adafite umuntu we. Kuko umuranga cyangwa inshuti cyangwa uwawe, niho ababyeyi bashoboraga kwoherezayo umuhungu cyangwa umukobwa kwa kanaka kwa Nyira­ kanaka, akamara iminsi, ibyumweru, akirebera uwo bamusabira cya­ ngwa umusaba. Yashima akemera yamugaya agahakana, Yemeraga yuko yabonye, yashimagauko yanyuzwe.

lbyo byose bamaze kubigenzura, niho bashoboraga gusabwa cya­ngwa gusaba.
Imilyango yombi yalitondaga, ikabaza, ikagisha inama bakazemera gushyingirana bamaze gutekereza.

Aho duhuliye n’imico y’ahandi, cyane cyane iya kizungu na gi­kristu, abasore bashaka gushyingirwa, nibo birebera ubwabo, nibo bihitiramo uwo bazabana.

Bashoboraga kureba umusore w’ikiremba, bakamenya umukobwa udashobora kuzabyara, kuko bamènyaga ibimenyetso: Impenebere, impa, ikiremba. Bamenyaga umusore w’ikiremba udashobora kwubaka. Umuranga yagombaga kumenya ibyo byose, akazasohoza ubutumwa neza. Noneho ababyeyi bakazabona kujya gusabira umuhungu no guta­ nga umugeni.

Ikindi ingo zo ha’llbere zararamaga, ntibahubukaga, nko kuli iki gihe. Abakuru nabo bagombaga kumva ko abasore bagomba kugira uburenganzira, ubwigenge bwo gutoranya uwo bazabana, «Urugo rwu­ bakwa na babili».

lcyakora guhubuka by’abasore n ‘inkumi ntibikwiye. Ndetse byaba byiza ababyeyi n’inshuti, bashoboye kubimenya batarasaba cyangwa bataremeranywa.

Ntabwo du’kwiye guseka no gusebya abakurambere bacu, nabo bahitagamo;barareberwaga,kuko byabagaho ko umuhungu abenga umu­ kobwa batarasaba cyangwa bamaze gusaba. Ndetse n’umugeni yarabe­ ngaga atarashaka. lbyo byaliho koko nibo bashoboraga gushima uwo bazabana, bakabenga batarashakana, byerekanaga ko bagenz4faga na bo. Uretse ko batabivuganaga ku mugaragaro, bali bafite intumwa ziba­ korera anketi nyazo.

Haba n’ubwo bimana umugeni, kubera imhamvu zivutse nyuma y’isaba. Icyo gihe iwabo w’umukobwa, basubiza abali barasabye ibyabo byose.
Umugore w'igishegabo  Imigani[SEP]Kera habayeho umutware akagira umugore w'igishegabo. Uwo mutware yaritondaga, agategeka neza, ingabo ze zikamukunda kandi zikamuyoboka. Umugore we akaba umushizi w'isoni, akiha kumutegekera ingabo, kandi agasuzugura rubanda. Uwo mugore akaburanirwa, agaca imanza, akagaba inka n'imisozi, agashengererwa, umugabo we akaba nk'umuhakwa mu rugo.
Bukeye haza akagabo kakanyeshyamba gashaka ubuhake. Kageze ku rugo rw'uwo mutware, karamuramutsa, karamutsa n'umugore we. Umutware aramubaza, ati, "wa mugabo we witwa nde, ushaka ubuhake uturuka he, kandi umurimo uzi gukora ni uwuhe?" Umugabo aramusubiza ati, "nyakubahwa, data yanyise Kavamahanga. Iwacu ni i Bunyaruka naho umurimo natojwe ni ukugendana na databuja akajya antuma aho ashaka."
Umutware aramubwira ati, "guma aho nguhaye ubuhake ubwo uzambera umugaragu w'inkora mutima." Kavamahanga ajya no gucyeza umugore w'uwo mutware. Amugeze imbere atangarira imyambaro uwo mugore yambaye, aramubwira ati, "uraberewe, mbese urasa nk'umwamikazi nyiri igihugu." Maze yungamwo ati, "ubuze ikintu kimwe rudori." Umugore aramubaza ati, "icyo kintu mbuze ni iki?" Kavamahanga aramusubiza ati, "icyo kintu kimwe ubuze cyitwa akarusho." Umugore yumvise akarusho, ararahira ati, "ngombe kubona icyo kintu mbuze, ngombe kwambara ako karusho." Nuko icyo gishongore cy'umugore abaza ako kanyeshyamba ati, "mbwira neza aho nzakura ako karusho."
Kavamahanga aramusubiza ati, "ako karusho kaba kure, kandi ntiwagerayo. Ikibabaje kandi nuko ntawukazanira undi. Naho ubundi nari kunyaruka nkajya kuka kuzanira." Umugore aramusubiza ati, "uko undora uku ubona nananirwa iki? Niyo haba ku ijuru sinagerayo?" Kavamahanga aramubwira ati, "koresha impamba nyinshi, ushake n'abahetsi benshi, maze uze njye kukwereka aho ukura akarusho." Umugore ati, "ngiye kwitegura ejo bundi tuzahaguruke." Umugore ategeka ko babaga ingumba eshatu, bagatara imiranzi y'impamba, bagasya amafu, bagashaka n'ibindi byinshi by'impamba. Bamaze kurangiza kwitegura urugendo, umugore ashinga umugabo we urugo, ngo narurinde neza, azamumurikira akubutse iyo agiye. Nuko arahaguruka aragenda ajyana n'ibintu byinshi, akurikira ako kagabo. Bamara iminsi myinshi mu rugendo. Bagiye kugera iyo bajya, ka kagabo kabwira uwo mugore kati, "ubutugiye kugera iyo tujya, hasigaye iminsi ibiri, bwira abantu batahe, ntiwashobora kwambara akarusho bahari." Umugore asezerera abamuherekeje asigarana n'umuja umwe. Ibintu babisiga mu ishyamba bari bagezemwo barataha.
Akagabo kamujya imbere baragenda bagera ku kazu k'akaruri. Kavamahanga ahamagara umugore we ati, "uritegure nkuzaniye abashyitsi. Binjira muri ka kazu, akagabo karakinga, kamaze kurudadira neza, karahindukira kareba wa mugore wigishongore, kajya hejuru kamukubita urushyi mu matama, kungamwo, kagira kabili, gatatu. karamubwira kati, "ngiyo rero intangiriro y'akarusho nakubwiraga."
Kavamahanga amucuza imyambaro yose, ayambika umugore we, azana uducabari tw'umugore we, atwambika uwo mutwarekazi, maze amwicaza mu ivu. Ibintu uwo mutwarekazi yazanye, Kavamahanga arabitwara, icyo agiye kumuha akabimujugunyira nk'uko bajugunyira imbwa. Bwacya agakubita amubwira ngo niko karusho yaje ashaka. Hashize amezi atatu, umugore arananuka karahava. Imisatsi iba injwiri, inzara z'intoki ni iz'amano zirashokonkora.
Bukeye kavamahanga amusiga aho, ajya ku mutware asanga umugore baramwereye ngo yarapfuye. Kavamahanga abwira shebuja ati, "umugore wawe nzi aho ari mukuzaniye wampa iki?" Shebuja ati, "nzakugororera inka nyinshi." Kavamahanga asubira iwe. Ageze imuhira akora impamba, bashyira nzira na wa mugore. Bageze iw' umugabo w'uwo mugore, kavamahanga abwira wa mutware ati, "dore wa mugore wawe ndamuzanye, heza batamubona kuko yahindanye. Baraheza, umugore yinjira mu nzu ntaw'umurora, umugabo amubonye arumirwa, atangarira uburyo yahindanye akaba mubi. Nuko Kavamahanga baramugororera arataha.
Nuko umutware ategeka ko bamwogosha ya misatsi y'injwiri, bakamwambika imyambaro myiza hanyuma baramwondora arakira, asubirana ubwiza yahoranye. Umugabo aramubwira ati, "akarusho se kandi ntiwakabonye." Kuva ubu rero usubire mu mwanya wawe w'umugore w'umutware, utuje, ucisha make, wubaha abantu. Naho iby'ubutegetsi ubimparire, nijye wabigabanye.

Ngaho aho umugani waturutse ko urugo ruvuze umugore ruvuzwa umuhoro, kandi ngo umugore w'ingare agirwa n'umugongo w' umuhoro.
Inshyame ya Ndangamira  Inka[SEP]Inka yabujije urugo kuhava,
Ntiyazindukira guhera
Zigeze mu ikumbagara!
Ibonye ziyaka umubiri,
Iragumya irazitaza,

Irakomeza irazitarika:
Ntiyasohoza imbavu hasi!
Imana irayisanganira,
Irongera iyirema umutima!
Nimuhumure umutuzo,

Yagwiriye imbiribiri:
Umenya n' imbyiro ari nkeya!
Arabahetse Rwabugiri,
Mu Gisaka cya Ndahiro!
Arabahetse Rutarindwa,

Nyiringoma y'insindashyaka!
Arabahetse Mibambwe:
Turi ku muzi wa Gihanga.
Arabahetse Inyarubuga,
Wa Mwami w'i Nyamagana.

Irabahetse Ingoma yacu,
Urabahetse umurwa Kigali,
Ubaho Umwami usa n'ikirezi.
Arabahetse Impashyabworo,
Ya Runigiramunduru:

Ntiruzamurundukana,
Ari uw'Inzovu y'imirindi!
Nimuhumure Rubanda,
Ntimube Intangaruhira,
Umenya n'amata yagarutse.

Nayarose ari ikivutu,
Agabye amatoko i Nduga yose:
Ku Mukingo ni inyanja.
Arambiriye ku Murenzi,
Aruta uruzi rwa Mwendo.

Aragumya kwica intaba:
Yasagutse u Buganza:
Nayasanze i Rwamagana,
Rwamutwe zirahasubiye.
Nimubwire Rwabugiri,

Ashikame agabe zagarutse!
Ndibabaje, ni yo ngano:
Uwancyura nk'imbonera,
Yantiza nk'uduhinzi!
Simenya gukama isuka rukoro,

Rugejeje urukamiro mu mavi!
Washingura, mu ntege ngo "konyo"!
Ku mutima ngo "guruguru"!
Icyatuma ngisindagira,
Nkita izi nka za Kigeli,

Ni inzukuru ya Rujugira
Yampa uruhero rw' imiti;
Ngakunda nkita Rudakenyuka
Rwa Semanywa ya Cyirima,
Inkuku ibyirutse ari ikinani;

Ntisibire gukingwa,
Igahoza umushumba mu kigwa!
Rudahitanwa n'abana,
Rutajyanwa n'abatema inka;
Bagahamagara Ndabaramiye,

Akayizanira imitagoka,
N'ibicuba nk'ibishoka :
Ikabigimbagura inshunzi,
Ikabitwikira inshyushyu:
Uyigabiye ashaka amata

Ikamumara ishavu mu nda.
Nihoreze agasimbi  Imivugo[SEP]Nihoreze agasimbi
Basahuye abasenzi
Umunsi ingoma-nyamunsi
Yimika abasogosi
Bagasakiza Gasabo
Ngo bashyire ibisiga.

Nihoreze agasimbi
Kasaritse agahinda
Kazanywe n'amahindu
Yiteretse mu Rwanda
Akarwambika urwamba
N'ibihumbi by'intumbi.

Nihoreze agasimbi
Kabuze imena konse
Kabura cya kiraro
Cy'inyana z'imikondo
Basangiye ibere.

Nihoreze agasimbi
Kongere gasusuruke
Kansekere ngasange
Nsingize ako kanyange
Nkite akanyana kanjye.

Yaramwise umusaza
Waduhaye iribagiza
Ngo abazaribaririza
Babe bazi ko ihogoza
Barihonga inyana ijana.

Agukundiye Simbi
Akagutereka urugwiro
Akaguterekera amaso
Ukamuterekaho ayawe
Ukitegereza ingingo
N'ubugondo bw'imanzi
Zurira intege zombi,
Ntumpakanye ndabizi
Bwacya uri mu marembo
Urongoye umunani
W'amashashi y'inyambo.

Nimusizane bwangu
Mumusangane ubwira
Mumusige urugwiro
Mugasumbe agahinda
Kamusenyera inkingi
N'igisenge cy'inyumba
Kamusumbanya wese
Gashyugumbwa kumwesa.

Nimuseruke Makombe
N'amakuza ibihumbi
Mugasumire cyane
Ako kene-nyamunsi
Kaboneranye u Rwanda
Mugahindure intere
Kabuyere burundu
Ko kabura ibibondo.

Mumucire umugara
Mumutahire neza
Muririmba inka nziza
Mu mudiho w'intore
Za Nkubitoyimanzi.

Muri hehe se nyange
Z'amagaju y'abari
N'ibikaka by'amariza
Ngo musange iyi nyambo
Muyihimbire utuntu
Muyitere udutwenge
Muyikenyeze umushanana
Ikarage umushayayo
By'amashashi yashibutse
Kuri rya shami ryiza?

Nimumporeze agasimbi
Kadasarara ngasenya;
Niba mutansanze
Ngo dusumbe ibisambo
Tugashyire urukundo
Ndabasarana mba mbanga!
Kandi nzi ko bibaye
Mwasoroma agahinda!

Nkundira ihangane
Wongere useke Simbi
Nikunde ngusanga
Ndangamiye inyenyeri
Zisuka mugatwenge
Kizihiye uruhanga
Rw'amaso adasumbwa.

Nkundira useke Simbi
Nongere nseke nanjye
Nuzure ibyishimo
Nizihiwe n'isura
Y'Umuhongerwanyambo.
Inka ya Kanyamashokoro 2  Inka[SEP]Ni yo rukataza ijya mu bavumbu,
Rutayabumbira kuyagarura,
Rutaguranura mu ntoki,
Ruteturura kugira isumbe,
Rurema inkera y'ijoro ryose,

Rutara iminwe nyir'inka yaje,
Rubuza kwifata impungenge
Imfura ziteraniye ikambere;
Rubabaza rubanza iy'inturire,
Rubangura inti zo mu bitembo,

Rushyira ikintu mu kindi!
Rwamurenzi nzi ko agira ihinyu,
Azabishima yashyingiye!
Igituma byose bibyara inzoga,
Ni ibisabo bihorana isuku!

N'uwakwaduka ari rucunzi
Ntiyarinda guturukira
Umuntu utunze Incumarusika!
Inzoka n'uruyongoyongo  Imigani[SEP]Kera habayeho inzoka n'uruyongoyongo maze biracudika, ndetse bigeza n'aho kunywana. Uruyongoyongo rubwira inzoka, ruti, "mbere yo kunywana, ndabanza nasame undebe mu nda, nurangiza nanjye ndore mu yawe."
Inzoka iti, "ese ibyo urabishakira iki nshuti twabanye?" Ruti, "ndagira ngo ndebe ko hatarimo akangononwa." Inzoka iti, "ibyo na byo, ngaho nasame uroremo uko ushaka." Uruyongoyongo ruroramo, rurashishoza rugeza mu murizo.
Inzoka iraruhindukirana irarubaza iti, "ese hari ako ubonye?" Ruti, "rwose ubanza karimo, mbonye hacuze umwijima!" Inzoka ni ko kurusubiza iti, "nushaka ushire agahinda nta bwo ari akangononwa ubonye, ahubwo ni ukugira inda ndende!"
Uruyongoyongo ruriyumvira, hashize akanya ruti, "ngaho dupfe kunywana, ariko sindagushira amakenga!" Nuko biherako biranywana, bibana mudendezo, bigatumirana bigasangira amayoga.Uruyongoyongo rwituriraga mu misozi miremire, naho inzoka ikibera mu kibaya cy'ishyamba ry'ingati.
Ngo hace imyaka, ishyamba ryo kwa Nzoka bararitwika, ryose rishya ururimbi. Inzoka ihutaho ituma ku ruyongoyongo ikitaraganya iti, "gira bwangu, hurura ay'Uruniga, usume ay'Ururumanza uhute ay'imbogo, ugende ay'inyaga, uze unteturure ndacikirijwe!"

Uruyongoyongo rukibyumva ntirwatindiganya, rusya rutanzitse, rwiruka amakubaruhu rutabara umunywanyi warwo. Ngo rugere ku kibaya rusanga ibyo rwabwiwe ari impamo, rubwira inzoka yizinguriza ku ijosi ryarwo bwangu ruherako rurayigurukana, rurenura mu bicu.
Kera kabaye, rurananirwa, ruratentebukwa, rubwira inzoka, ruti, "ngiye kugushyira hasi nduhuke nibura akanya gato," Inzoka iti, "ibyo wirota ubikinisha, dore inyuma yacu inkongi ni yose yabaye inkorashyano, ni akanya gato ngashya wese ngakongoka, ahubwo ongera umurego dukundure."
Nuko uruyongoyongo ruriyandayanda; nyamara ay'ubusa, rugeza aho kugusha ubuconsho. Ngo rujye kwarara kugwa hasi, inzoka iti, "nugwa hasi nanone nta cyo uri bube ukimariye, ihangane dore ibintu byakomeye." Uruyongoyongo ngo rukora iyo bwabaga ariko intege ziranga zirabura, rwihonda hasi ntirwasamba.
Inzoka irarureba iti, "genda shahu n'ubwo upfuye bwose ariko upfuye unyumvishije ikinyenga cyo mu kirere!" Nguko uko ka kangononwa uruyongoyongo rwavugaga mbere yo kunywana. kagaragaye.

Nyuma y'ibyo, bene Ruyongoyongo basera i Gahanga bahiga ya nzoka n'urubyaro rwayo.

Iyo ni yo soko y'inzika yabyaye inzigo y'uruyongoyongo n'urubyaro rw'inzoka.

"Guca ku nda n'indyarya ni ugusigira abana impyisi ugasinzira"
Ndate Mugongo Wampetse  Imivugo[SEP]Ndate mugongo wampetse
Mpimbire Soko itagira uko isa
Uri Musego udasesereza
Wamvunyishiriza kwa Nyanja
Ukambera Umusare nta gisare
Ndakuzi kwa Mazinda
Kwa Ntamuzindutsi iyo
Warambundikiye mu ruturuturu
Umbera umuseso sinasuherwa
Kwezi kwera
Zuba rya kiberinka
Nyenyeri imurikira
Ntutuza gutanga
Ntukuba amaboko
Utura i Bambe hamwe na Tuze

Uri Basumbinabi
Nizigusange igongo
Zemera inganzo
Zisigurirwe isubyo ry'ibizisumba
Nibagusange abasumbirijwe
Basobanurirwe isoko
Ibasangiza n'ingeso
Isobanyiriza Sano

Usumbye itaka utatse hose
Sinakwitura itanga ryawe
Usumbye Mugarura
Sinagusumba nagusingiza
Museso utagira isano
Nzagutereka nk'igisabo
Mu rusika rw'ibiekerezo
Ngutaramire iteka
Ibyivugo by'iningwa  Imigani[SEP]Rutajabukwa n'imitima
ingamba zimisha imituku
rwa Nyilimbirima
ndi intwari inkotanyi yamenye.

Yanshinze urugamba rukora amaraso,
ati, "Rwampingane!"
nti, "Mukaragandekwe bangana n'ababisha iyo duhuye ndarakara!"
(KAMPAYANA ka Nyantaba)

Mugabo utera ababisha ubwoba wa Rutajoma
ndi umushakamba rwose:
abatwara inyamusozi narabagumiye

Rugarama rwa Gikore
nabaye igisibya cy'umutsindo;
ruhamanya akomeretse ndamwomora mwima Abarihira n'Abinika;
n'ihururu uturutse kwa Nyakamwe.

bari baje ari abaziro
ndabahakanira ko ntamuharishwa n'ibyuma
kandi turabyirukanye
ndamusezerera arisindagiza
abaje kutuvuna

basanze umuheto w'inkaka
wigenza mu nzira
nk'ubukombe bw'intare
aho abashakamba twaremye intambara neza
Uzambarize uko babaye  Imivugo[SEP]Muri uru rwanda rw'iyo bigwa
Nahagwije ibigwi sinaba ikigwari
Mpabura ingo zifite urugwari
Bwakwira urukumbuzi rukagira ubwira
Dore ko nagize ubworo ku bwoko
Ngatandukana nabo twabanye
Ngatakaza abo natakaga
Amatage akaba amatindi
Akanga akantera agahinda.

Isi y'iwacu nayisize ku gasusuruko
Nza gusuhuza ndasuhutse
Nsohoye ndasuhererwa sinasura
Isahinda yongeye guhinda
Ijuru rihindutse amahindu
Ndahindukira ndeba ivure
Nsinzira nk'uwasinze
Nkangukira hejuru nikanze.

Ikintera ubwoba ngata ubwenge
Ni ugukabya inzozi inzuzi zikera
Inkera y'icyaha igashyira kera
Icyizere kigahera mu kirere
Ikirago kikangira ikiragi
Narambirwa kurambarara
Sintere intambwe mu kirambi
Ngo nambare nambuke.

Naje ino nsezerewe
Ariko nza ntasezeye
Nsezeranya abo nsingiza
Ababyeyi n'ababyara
Kudateba mu gutabaruka
Nkagamburuka nkabanguka
Ngashajisha abasaza
Ngaheka abahererezi.

Uwanyonkeje akanyoza
Yiheje ntamuherekeje
Ataha mufitiye urutashyo
Kabandahe aramukurikira
Azimira agifite ubuzima
Bimbera ibanga biyobera abahanga
Imfubyi zibura imfuruka
Amahanga ambera iw'abandi

Mwana ugana ijuru ry'iwacu ni wowe mbwira
Singutuma reka ngutume
Ubwo utashye reka nguhe urutashyo
Ni uramukirayo ubandamukirize
Uti amahoro ndabahobeye
Mubyare mubyukurutse
Musugire musagambe
Isano isasakare isakare.

Mwari usa n'Imana y'i Rwanda
Urwanira kurwanya urwango
Ndababaye urambarize
Umuhutu umuhisi n'umuhinzi
Aho abo nkumbuye baburiye
Ushakire hasi kubura hejuru
Haba iburasira-zuba haba aho rirengera
Ntuzagire umurenge urengana.

Hari abo twatobanye utwondo kw'itetero
Nabatekereza umutima ugatitira
Hari Karama, Nyiringango na Mubirigi
Na Mukandamage mushiki wabo
Nyina ubaheka akaba mama wacu
Se ubabyara ni Bisetsimandwa
Bakaba abenegitori cyangwa abatsobe
Bari batuye hafi ya Nyumba ya Nyakibanda.

Hari abandangiye ko bafashe ibibando
Bagahengera ibibunda bakanyura mu bigunda
Bagashinga imiganda mu Bugande
Mbere ko imbunda zongera kubagira impunzi
Mbafitiye impuhwe n'impungenge
None Impuruza nyikubise umurishyo
Ngo abatabazi bashobora kuba babazi
Mbahe impunda babamenyeye impinga.

Duherukana batuvugiriza ubuhuha
Turagirana inyana dukina n'inyange
Twuzura twizihiwe
Tutazi amatage yadutatanije
Wigiye imbere uteye intambwe
Uzaba uruzi Nyabasesera
Userukire i Bunge hafi y'urwo ruzi
Abungeri bazakurangire aho ingeri zagiye.

Ni ho nacukiye bitaracika
Hari Kabaganwa mubyara wanjye
Na nyogokuru Nyiraruhimbi
Agahimbazwa na ba marume sinzi niba ari bo bamushyize mw'irimbi
Rinigumugabo mwene Sebarinda
Na murumuna we Rwamu
Rwalinda wirahiraga Rwogera
Nta makuru y'abo Benebwimba?

Numviseko haje icyorezo
Kikabajyanira icyarimwe
Ntuzasige utansiganurije
Niba bose barashiriye kw'icumu
Nuva aho mu Bashumba-Nyakare
Ukarenga Agatobwe n'Akavuguto
Ukagera ku Mubuga ho mu Buyenzi
Uratumeho Mutumwambazi.

Usuhuze uwo mugore wa Gakwaya
Ni we mukwe wamukwoye
Abana be simbazi
N'abo nasize yarabyaye
Iyo nshatse kwibuka amazina yabo
Ndanga nkagira amazinda
N'inzira igerayo sinyizi
Mpaheruka nkiri muto cyane.

Uwo mubyeyi ukwiye imbyeyi
Umuhererezi w'umbyara
Warangwaga n'ubwuzu n'ubwiza
Amateka ye uwayantekerereza
Namutekerera agatabi nkamuterekera
Sinzi niba yarahunze cyangwa yarabunze
Cyangwa agihumeka afite ihumure.

Mu Nyantango muri Kibuye iriya
Hahoze benewacu cumi n'abandi
Barimo uwitwa Mugabushaka
Nabo ubu nshaka kumenya ibyabo
Baba barashyamiranye n'iryo shyano
Bakagira ibyago bagashyirwaho ibyaha
Bakitera ibishwange bagakwirwa imishwaro
Bagacirirwa ishyanga inyuma y'ishyamba?

Hakurya y'i Rubona rwa Ngunda
I Gatovu hakiniraga imitavu
Hari hatuye Muvara na mukuru we
Tugira icyo dupfana ntacyo twapfuye
Abo bakamwe bakwiye ikamba
Babona uri imbere y'irembo bakamutumira ikambere
Bari basanganywe ingeso nziza
Inzira ijya iwabo igahora igendwa.

Ninkomeza kuvuga ndavugishwa
Reka nekukuvuna nyavunagure
N'abatariho batayabangiye ingata
Simbibuka indoro indeshyo n'ingendo
Ndababaririza nkababara
Urukundo rukanga rugakina mu nda
Ijuru rikikuba ijana
Amajeri agakangura ijoro.

Urambabarire umbangukire
Ungerere aho ntigerera
Ntuzikange ngo urangare
Urirangurure rirangire
Rigere mu nkiki z'inkiko
Ibikombe bisamire
Nyiramubande yongere
Bakurangire iby'abo banyaburanga.
Ntere umwari ibitotsi byiza  Imivugo[SEP]Ndabona izuba ryaka neza 
Ndabona umwezi usa n'unsura 
Dore ko nkumbuye kugusanga 
Ngo unsanganize ya misango 
Yo ku gasambi kanoze neza 
Unsasira ukeye ngo nsinzire.

Nduzi umwanzi asa n'utsindwa 
Ubanza umwera abyumva neza 
Ko no mu butoya njye ndi umwere 
Kuva n'ubwanwa buhaka ubwana 
Kugeza n'ubu imisatsi yera 
Ntivuruguta ngo mbe Rubebe 
Ngo aho nciye nitwe Maheru 
Ndora iby'abandi kurusha ibyacu 
Ngo akanyoni ndebye ngatere ibuye 
Akana kandoye nkime ingohe 
Aho kugaheka ngo ngahumurize 
Maze nkarohe ibutagira ibambe 
Ngo igihe kirenge ntarabibazwa 
Nk'abidegembyana icyo cyasha 
Kandi icyaha ari karande!

Gira agahenge se Juru ryanjye 
Kuko nk'ibyo ntabihorwa 
Simbishinjwa muri gacaca 
Ntoba n'akondo sinakubaganye 
Ngo bibe impamvu y'ingeso ntindi 
Nti, "ari kure yanjye reka mutoneke",
Mpemuke ndamuke nzabare urw'ejo,
Nk'aho ntazi aho njishe igisabo,
N'imitozo isaga uruhimbi, 
Ngo nte Nyambo njye ku Bigarama, 
Nk'ikigarasha ngaruzwamatako!".

Ibyo no mu nzozi sinkabirote 
Ngo mire umuriro ncire akanyama 
Oya rwose Kanyana kanjye 
Umutima nguhariye siwuharika 
Nk'aho wabuze aho uwubika 
Nk'aho naguhogoje ngenda 
Ntabwo wabuze icyo uwuhonga 
Kandi amahoro ari wowe nyakesha.

Nasanze basasa ku musenyi 
Bose baramya nyirafaranga 
Agakebe ari ko karimo k'umunsi 
Nti, "reka mbiguhe Nsekoyurwera"
Wowe nakunze uruhatse izindi 
Wowe wampaye uruzira inkiko!
Inzira yari yabaye Nyabagendwa 
Indege nta nkomyi mu kirere 
Ngo ishyitse amatako aha mu karere 
Mbona sakabaka zirajagata 
Urusaku zarurushije inyombya, 
Bati, "Yambu!"
Mbaha, "Salama"!

Abo nagaburiye barahunga, 
Mburamo uwanyereka aho arara, 
Ngo ansogongeze ku ko ku ruhimbi, 
Asomaho akubutse itabaro!
Nanjye nti, "sinsabana igihumbi, 
Ntabwo naje mpunga igihombo, 
Imfura y'umwami ntiba umugaragu!".
Bukeye kabiri ngo, "ubwo adataha, 
Abaye Intore aracyaneka!".

Naho ibikumi byabuze senge, 
Ingaramakirambi ni ryo rikwiye, 
Ibishubaziko ryo rirasanzwe, 
Biti, "Ararutaye Imbabazabahizi!".
Nti, "Reka nkiranuke n'ibihinda, 
Maze ngutake barire n'ejo, 
Kuko umutima ubimye icyanzu, 
Nanjye nzabarege icyo cyaha, 
Cyo kwitambika mu rukeye, 
Imana yasezeranyije ishishoje!".

Reka nze mbiguhe karabo kanjye, 
Iri sha ry'ishyanga barenga ayabo, 
Umukoro wundi naba nkuroga!.
Hari ababuze senge ubu bisenga,
Hari abatikoma umuryasenge,
Hariho abayisengera ku cyavu, 
Bagira ngo bayishyingureho ibyaha, 
Hariho abo byihishe burundu, 
Hari n'abambaza iya Bahanda; 
Hari abahonda intozi bikomeye, 
Hari abikirigita ngo batwenge, 
Hari abarota amanywa y'ihangu, 
Hari abo izuba ryihishe cyane, 
Hari abo ubutore bwabuzeho icumbi, 
Bacumbagirana ingobyi y'ibicumuro!

Indege yaraje baravugishwa 
Mbyima icyanzu mbita ku cyavu 
Ngo nkwizihire ingoma ibihumbi 
Wowe unzi intege ndetse n'ingendo 
Kuko ari wowe wangize ingenzi 
Nkaba ndi Ngenga kuva nkikumenya.
Manzi yandinze kuba Ruhabwa 
Ukangira Ruhamwa mu mutima wawe 
Umpa, "COLOMBE" unyongeza, "JOYCE"
Ari bo "MAHORO" n'"UMUNEZERO"
Bituma iyi nganzo nagize intwaro 
Ikugira isonga mu Badasumbwa.

Humura Simbi, 
Urwo rugamba nzarusohoka 
Nze ngusange ntasitara 
Nsa n'intore idasobanya injyana 
Udutaranga murage intimba 
Azahunike ahatava izuba!
Nanyuze ku muranga,
Akunsimira uburanga, 
N'imico itagererwa, 
Ni ko kukugira umuraza;
Ntitwahuye nyakijoro,
Dukubutse urubyiniro,
Kuko ibyo no mu butoya, 
Utabigize intego.

Nagushatse hakeye, 
Nsanga uturuka i Bukeye, 
Sinakurushya na gatoya, 
Ngo nguhige mu butoni, 
Kuko uteta ubikwiye, 
Ubarusha njye ukurata!
Manzi yandinze imanza, 
Wowe Imana yaremye inzirikana, 
Reka ntere ipfa utagutunze, 
Usashyoma akadutaramana, 
Uwo azasaza atarambye, 
Wowe ukiganje ku nteko ,
Y'uyu mutima naguhariye!
Marayika w'inzozi zanjye, 
Mpa irindi joro mene igitero, 
Nze ngutere udutotsi twiza;
Kuko ngukumbuye Juru ryanjye.
imbeba y' inyamerwe insigamugani kurwanya ipfa[SEP]Cyo turore iya Rutinywa,
Inyamibwa bidashamaje,
Ya Ruhungiramwengo:
Ni inzukuru ya mweru,
N'igihe cy'i Ruhama,

Yazanye uruhanga rusa
Bati, "twiboneye inka y'inkungu,
Isa n'imvumvuri!"
Igumye kwivovota,
Yigira nyiri amasaka!

Ikagira umutima wayo,
Ukaba incuro y'umutemeri,
Rutibitsa abanyanyambo,
Zayarunduye ku masonga;
Nyamara data ibyo nta mwete,

Uko biri kose yitwa inkungu!
Ntiwaterera inyarubaze,
Naho waba ushiritse amanga,
Iyo igeze mu ijuri ry'umukenke,
N'inkomero y'umunyereri,

Baraziguruka ngo yazimiye.
Impinga igobora Ndamwibagiwe,
Ibwira izo irimo ziraberwa,
Iti, "nimukuce impungire mu mpengeri,
Muze kurasana mudasaraye!"

Umwungeri akoma akamo,
Itamika mu ruge rwayo irarasa!
Nuko imutobagura urwara;
Imaze kubona imucumbagije,
Ijya aho yaganditse imisigati,

Ikuramo umwe irakongora:
Iwushyira mu itama iritonga,
Iti, "n'ejobundi nishe umuntu!".
Isengesho rya Saligoma  Abakuru[SEP]Mana yanjye
Ndagusenga mbabaye cyane
Si ngusenga ndagusiganuza
Impamvu abantu bose
Banyita Saligoma
Nk'aho nanze gusa neza nk'abandi.

Mana yanjye
ko navutse nk'abandi
Impundu zikavuga
Bagahita banyita Byago
Irya batisimu rikaba Ntakirende
Irya Saligoma ryo ryaje rite?

Mana yanjye
bambwirire bose
ko kuva ubungubu
Nanze kwitwa Saligoma
Simbe rwose n'inkaritasi
Kuko Karitasi
Yayindi yita ku bibazo byacu
Yampaye indangamuntu.

Mana yanjye
Banteretere bose
Banzirikane rwose
Bandinde tujyane
Be kunsiga bansiganya
Kuri iyi si y'abagenzi
Bampugure, banyobore
Aho kumbona bagaseka
Sinywa lisansi mbishaka
Ni ugushaka icyatuma ntinyuka
Sindara mu mateme nishimye
Ni ugutinya gucakirana na Jandarume
Babyeyi munyitayeho
Nanjye naba umwana mwiza.
Inkomoko y'urupfu  Imigani[SEP]Igishwi cy'ikibinda
Kibinze ikirizo
Cyamanutse i Kibingo
Kirinze ko bwira
Ngo cyihe uko cyenda.

Gitera imibyare ine ku rutoki
Hera ibiri huma ibiri!

Kiratara kiratoba,
Gikorera umugaragu
Gikenyera ikirondo
Gikika ikirenge
Kimena ikibanga.

Kiragenda no kwa Nyamutera kiti:

Yemwe batindi
Bo kwa Nyamutera
Batetse ibishyimbo
Batonora ibitoki
Ibitoto bitanu
Bitonze umutemeri
Biturwa umutware
Umutware Gicyeberi.

Kiti nze? Bati nde?
Kiti jye! Bati oya!
Kiti awa! Bati ashwi!
Iyi Ntimba Idatemba  Imivugo[SEP]Igice cya 1

Ndi Nkubito idatinya,
Ndi Nyambo sinkenga,
Mucyo wa Rutinywa,
Ndi umuhungu ntibyijanwa.

Nkubitiye umuntu mu gikombe,
Ndamuzamura mukubitira mu gahinga,
Ngo ejo batagira ngo ni inkangu yamumfashije.

Ndi Nyamugendamubimbere,
Singenda mu b'inyuma,
Ni jye Nyambo yogeye.

Ndi agaca mu ziko ntigashye,
Ndi inkuba y'amaganga.

Ndi Gatobotobo ka Ndabateze,
Natega neza ndagatabaruka.

Nagiye ku rusenge
Ibitugu ndabitigisa
Imyambi ndayisukiranya,
Abo twari kumwe ndabacyaha
Nitwa Cyaradamaraye.

Nahagaze mu mpinga ndasa umwambi
Umukobwa arambona, ati:
Uno muhungu yarasa neza arakandongora.

Ndi akana k'amanyama ka Runyanyaga
Nanyanyagije imyambi mu rugo rwa Muvunyi
Ndi umuvunankokora wa Nkomati
Nice ngeze ku rugamba, nkarutera
Jye nyamibwa y'umutwe.

Ndi akavuzavuza, kavuza amacumu kakayavundereza,
Ndi umuhungu w'ishema.

Ndi inkubito idatinya
Ndi Nyambo sinkenga
Mucyo wa Rutinywa
Ndi umuhungu ntibyijanwa.

Ndi inkubito isanganwa igitero
Rwagitinywa ndi Imanzi,
Ndi umuhungu wemeye imihigo.

Ndi nyamugenda mu b'imbere
Singenda mu b'inyuma
Ni jye Nyambo yogeye.

Ndi Nyamuturukira intambara ku mutwe
Ngira ngo nyitere amacumu
Rwa Ntabashwa ndi umusore w'imbungiramihigo.

Ndi umuhungu ndi umuziraguhunga,
Ndi inyamibwa idacibwa umutsi
Si ndi agatinya kuvuga ibigwi byanjye.

Ndi uwo baririmba ijabiro rigacya
Rukerantambara ndi Rusengo basanga kwa Kagenza.

Nkandagiye mu gikararanka
Agakambwe karikanga,
Nti: "Humura nyagakambwe
Ndi Mirindi y'abasore
Nyamuca mu gitaramo igitondo gitangaje
I Nyanza kwa Rudahigwa".

Rukamatamuheto rwa Mwiyahuzi
Nta rugamba adatwaraho ubugabo
Rukukumbashingwe rwa Mushimwa
Yakoze mu cyibo akuba icyinyo
Yari yarahiye Cyirima ko nta cyo yariye.

Umuheto wanjye ni igitare
Wumva igitero ukavuga ibigwi
Ingabo yanjye ni isuri
Isengatabaro ikingira iz'inkenzi
Bananiye Rukanikamugabo
Ndi uwaraye mu mihigo
Ndi Cyaradamaraye.


Igice cya 2

Ndi agasiga kisize umutuku,
Nkitwa ikirashi cy'abahungu,
Nkitwa icya Rusengo.

Ndi bitugu ndi bigaragara ku iteme, ndi nyamurasa aho ngamije.

Ndi Bisogota ndi Bisogotanyi,
Nivugiye ku rusenge umwana yivugira mu nda ya nyina
Nta handi lyabonetse.

Ndi ingangare y'isata yasa abakinzi,
Milindi y'abasore, rubanzilizangabo.

Ndi inkubito isanganira igitero,
Mu gitaramo cy'abandi bahungu, ndi icyago.

Ndi inkubito isanganwa igitero,
Rwagitinywa ndi imanzi,
Ndi umuhungu wemeye imihigo.

Ndi inkubito y'abato
Nkubita ingamba zikerekerana.

Ndi rwanga kubanzilizwa
Mfite amacumu mu milindi y'abato,
Nkubita ingamba zikerekerana.

Ndi umulinda abikwiye,
Nishe abantu babili imyambi itaratura impumu.

Ndi uwo balirimba ijabiro rigacya,
Rukerantambara ndi Rusengo basanga kwa Kagenza.

Ni jye Gisuma cya Rusekabahunga,
Nyabarongo ba Rugina, ati: Urumva Nyirangabo ngo ndagira?
Ati: Ndumva jye Gisuma cya Rusekabahunga,
Nyabarongo ba Rugina.

Nishe ibihembe nica n'ibikungu,
nanirwa n'intwali zifite amacumu abili.

Nkandagiye agasaza agakambwe kaliranga,
Kati: kano kana ni agakenya
Nti: aha data si ndi agakenya, ndi agakinduzi ka Kigeli,
Ujye utarama ijabiro.


Igice cya 3

Nkubise umunyagisaka amasaka arasimbuka,
Yiruka ajya kuyatora,
Nanjye niruka njya kumushahura.

Nkubitiye umugabo mu kazibaziba,
Akazizi karamurenga, biruka bajya ku mushaka,
Nanjye niruka njya kumushahura.

Rukamatamuheto rwa mwiyahuzi,
Nta rugamba adatwaraho ubugabo,
Rukukumbashingwe rwa Mushimwa,
Yakoze mu cyibo akuka icyinyo
Yali yarahiye Cyilima ko nta cyo yaliye.

Umuheto wanjye ni igitare wumva igitero ukavuga ibigwi,
Ingabo yanjye ni isuli, isengatabaro ikingira iz'inkenzi,
bananiye Rukanikamugabo;
Ndi uwaraye mu mihigo, ndi Cyaradamaraye.
Ingoro y'umwogabyano 3  Inka[SEP]Ndirikirwa undebe unyurwe,
Utinye kuvuga iz'i Mbuye,
Nuza mu z'i Murambi,
Ushinge icumu mu Ngeri,
Urebe iy'ingoga izibamo,

N'inkerarubanza;
Abogeza inkuba zesa,
Bakubwire iy'Ingondo,
Imbibi ziseseyeho,
Wihagire imparuzo,

Ya Rukaragabigembe;
Ugumirize wirorere,
Ijuru ryogeye i Kigali,
Ikaba iy'i Nyakibungo,
Ikirezi cyo mu Muhozi.

Nuhindura amaso,
Ku ya Munana rubunga,
Inyambo ube uzigeze hagati.
Wirirwe mu Muhozi,
Uribagizwa n'amahembe;

Umwana wa Sentama
Nagira ngo arakaguka,
Kuvugisha Umuhozi
Uzamuhakanire kare
N'ejo atajya mu makuba,

Azaba ashaka izo arimo;
Ubwire Mana y'ingabo,
Uti, "jye wabonye inyambo,
Ukuyeho Uruhitambazi,

Kabone n'aho Itiro ryaza,
Ntizareshya n'Ingeri,
Rwabugili ateretsemo
Ingoro y'umwogabyano!
Indirimbo iherekejwe n'incurango - Umuduri  Abakuru[SEP]Mugoyi wa ruguyaguya
wa ruhuta kurekera 
wa rugusha ku buriri
nyir'imfizi yivuga
ntigire kirengera
mu gitondo nkayibura
yo kicwa n'icumu
ny'iriva-ruganda
ritagira umuhunda
bakarimutera mu mpyiko
rikamutsinda ku mbuga.

Yemwe abo hepfo aha
yewe sogokuru
yewe nyogokuru
ntimugire ngo turahuze
ubwo mwumva tudakoma
nta cyo turakora:
namuguyaguye
namuguriye yanze.
namuhaye amakoma
ngo akomeze umutima
aranga akomeza ubwangushyi;
namuhaye amirire
ya Rwangamugayo
ngo akunde anyirirwe ho;
namuhaye inshyushyu
ya Rwangamugayo
ngo akunde anshyukirwe
namuhaye amavuruge
ya Rwangamugayo
ngo akunde amvuruganye
mu mbariro z'amatako
arishaka aribura
yo kicwa n'icumu
ry'iriva-ruganda
ritagira umuhunda
bakarimutera mu mpyiko
rikamutsinda ku mbuga.

Mbe wa gihungu we
mu bwoko uri umuki?
Mugoyi ati ndi umusinga.
Ati sigaho kunshuka
wabaye umusinga
washinze rigahama
ibikunzwe bikamenywa
wo kicwa n'icumu
ati ndi umugesera
undi ati sigaho kunshuka
wabaye umugesera
wangeseye aya masunzu
ukanyambika intama intambure
mu gitondo bikamenywa
nyakwicwa n'icumu;
ati ndi umwungura
undi ati sigaho kunshuka
wabaye umwungura
wanyunguye ho ubugore
ubu bukobwa nkabushira
n'ubwana nkabukira
nyakwicwa n'icumu.

Yemwe abo hepfo aha
ntacyo mbatsindira
kwa Nzeyingorore
na Nyirahabimana
ni mumpe umuraza;
nta muntu turi kumwe
ni intumbi yegetse
ni inkingi yegamye
ni intango yubitse
ni umwenya w'amakara
ni icyana cya nyina
ni icya nyirakuru
bagitereke ku ntebe
bacyuhagize inkari
bagisige mu bisage
bagihunde amasaro
gisubire mu nyana
ni intoba-biziba
nacuka azaba aza
nta cyo yari amaze
yo kicwa n'icumu
ry'iriva-ruganda
ritagira umuhunda
bakarimurera mu mpyiko
rikamurs inda ku mbuga.

Namweretse ikibero
yerekera ikibero cy'inzu
arasumba imisego
nk'ushaka kuruka
ararungarunga
nk'uwariye rwungeri
aranuka mu nzara
nk'uwashituye inguha
aranuka inzobe inuze
nk'uwaraye mu nzarwe
aranuka inkarakara
nk'uwaraye mu makara
yacitse inkonokono
nk'uwariye inkenekene
zo mu kwezi kwa Mata
muvuze yararozwe
ntibwaje mu nzoga
yaburose mu nzozi
aburenga mu nzira
ntacyitwa Mugoyi
wa Nzeyingorore
ni rwitura mu nzuzi
rwa mpa-akaryenge
ni rwitura ku rutaro
rwa mpa imireja
si rwitura ku rutara
rwa mpa umukobwa!

Ye wa gakobwa we,
sigaho kuntuka
winyita Mugoyi
wa ruguyaguya
sinitwa Mugoyi
wa ruguyaguya
ndi rubanza mu igugu
rwa Nzeyingorore
inkuba ikubira nk'intare
nkagusha ku bibero
ngakesha igiraramo.

Rwishinza ku mikoni
rwa Semukotanyi
jye umukobwa ushira isoni
ndamureba akanshisha
na ho mu nsi yarashize
dore ugenda ushibaguza
nk'ishashi ya musheru.

Reka nsumbe imisego
ndahunga imisuzi
y'ibishyimbo by'imitura
n'ibijumba byokeje
n'ibita bitavuruze
n'ibisogi bidahiye
waje uriye iwanyu
nyakwicwa n'icumu!

Nagukoye Gitare
cya Serutenderi
ntitera umukamyi
ntitubya umukamo
ikamwa diri diri
ntikamwa donyi donyi
nzayikubita umukoma
nyijyane i Gikore
mu bikombe bya Jurwe
nzayikwe Nyanzobe
we Imana zaritse
wowe zarakubitse
Inama yayo
So ayihinge itabi
nyoko aribagare
musaza wawe azaribunze
imibaya
mugaruke mbahake
nyakwicwa n'icumu.

Reka wa gihungu we
winkangisha gatare
gatera umukamyi
kagarubya umukamo
gakamwa donyi donyi
ntigakamwa diri diri
gakubite umukoma
ugakure iwacu
ntacyo wari umaze
nyakwicwa n'icumu.
Jye nzajya hakurya
kwa bene marume
kwa babyara banjye
kwa Rwicumugize
kwa Cyuma cy'umuhama
wa ruvumba-ntambara
aracumita ntashishwa
ayishora nk'icumu
akayigarura nk'isuka
imwe ihinga ahoroshye
akayijabura nk'umusomyo
byagera mu gicuku
akayivuza nk'ibihubi
by'ingoma z'i Gaseke
zibariye igicuku
akarenga akanyuza
agakunda akakuruta
nyakwicwa n'icumu
ry'iriva-ruganda
ritagira umuhunda
bakarigurera mu mpyiko
rikagutsinda ku mbuga.
Mukundane Mujye Inama, Rukundo Mbuto Itarumba  Imivugo[SEP]Nzira Y'Ibyeza Horana Ijambo
Imbaduko Umpunda Ndayibatura
Bamenye Ubwawe Ko Uri Rukundo
Nje Nkucuranga Ncinya Akadiho
Nje Nduririmba Ngo Ndubature
Namenye Urukundo Rwanyu
U Rwanda Nduha Ibirenge
Imana Nyiha Amashimwe

U Rwanda Nduhoza Intambwe
Mbwira Inshuti N'abavandimwe
Ngo Twese Tubabe Hafi
Dushoza Imbyino Ibakwiye
Muzahorane Ibibondo
Mubitoze Gusenga
Byose Biva Mu Gusenga
Mukundane Mujye Inama
Mwanyuze Muri Byinshi
Ibibagera Amajanja

Byijandika Mu Rukundo Rwanyu
Amagambo Avuza Ubuhuha
Baje Ari Ndabatanya
Badashaka Ko Murushinga
Ngo Babicire Uwo Mushinga
Ubukwe Bupfe Bacurange
Babibagize Urukundo
Rucike Rucwekere Cwe Cwe!
Nyamara Ntibamenye Y'uko
Iyavuze Itivuguruza

Naho Bahinda Nk'indege
Cyangwa Bagakubita Nk'inkuba
Ntibavuguruza Iryayo
None Umunsi Ni Uyu!
Ibahuje Bareba
Bamenye Ko Imana Yanyu
Ari Inyembaraga
Ntawuvuma Uwo Itavumye
Naho Babavuma
Bamera Nka Baraki

Bakabahesha Umugisha
Mukundane Mujye Inama
Gukundana Ntibigoye
Bigora Abatazi Imana
Biyambaza Nyabingi
Nk'aho Igira Urukundo
Imana Ni Yo Rukundo
Abapfumu Ni Umwanda
Kirimbuzi Ya Burundu
Irimbura Abayisanga

Bahongerwa Iby'urukundo
Urwo Si Urukundo
Bubura Ingeso Bombi
Intonganya Buri Munsi
Batana Mu Kwa Buki
Kuko Batazi Imana
Ntibayibajije Ibyabo
Nyamara Umugore Mwiza
Umuhabwa N'uwiteka
Mukundane Mujye Inama

Mutandukane N'abandi
Bamwe Batazi Imana
Muzahorane Urukundo
Musangize Na Rubanda
Abatagira Urukundo
Mubatoze Gukunda
Mwubahane Bitinde
Mwirukane Ubutindi
Mwitetere Bikwiye
Mwikomeze Ku Umwami

Yesu Ashobora Byose
Ntacyo Muzamuburana
Azabaheta N'ibindi
Mukundane Mujye Inama
Yesu Yarabashimye
Urukundo Ararubahunda
U Rwanda Rurabakunda
Ababyeyi Barabakunda
Urungano Ni Yo Ntero
Nanjye Ga Ndabakunda

Mbazaniye Urukundo
Nzahora Ndubahunda
Mwibyinire Iyo Njyana
Mwinikize Urukundo
Mwibagirwe Agahinda
Mwitetere Bitinde
Mubyare Hungu Na Kobwa
Mukundane Mujye Inama
Mbahaye Inzitirabanzi
Maze Uruvugo Niruza

Rubanda Rufite Ubumara
Nk'inzoka Y'inshira Cyangwa
Inshana Muhuriye Mu Nshinge
Bagamije Kubatanya
Muzigiremo Munume
Mubime Amatwi Musenge
Yesu Ubwe Azabatsinda
Bazafatwa Nka Satani
Bamenye Imana Yanyu
Bahereko Babakunde

Mukundane Mujye Inama
Ntimuzabura Abanzi
Bazatumaho N'abandi
Baze Ari Ndarusenya
Muzakomeze Musenge
Musenye Uruvugo Rwabo
Mukunde Abatabakunda
Na Yesu Arabibatoza
Imbeho Nibataha
Muzifubike Urukundo

Mukundane Mujye Inama
Mukundane Mujye Inama
Mwime Amatwi Rubanda
Bazanywe N'amagambo
Muzambare Mugwe Neza
Muhuze Amaboko Yanyu
Murebane Ako Mu Jisho
Nihagira Ikibajisha
Muzatumire Uwo Mwami
Azaza Ntajya Atinda

Azabikemura Bwangu
Mukundane Mujye Inama
Muzabona Ibibagora
Bishaka No Kubatanya
Urugo Ni Ko Bigenda
Ibibi N'ibyiza Ni Uruvange
Muzambarire Kunesha
Mushoze Imihigo Mwebi
Maze Muhuze Imigambi
Mushinge Imishinga Mujye Mbere

Mushishikarire Gushima
Mutange N'icya Cumi Ku Mana
Mukundane Mujye Inama
Mukundane Akaramata
Mubyaye Cyangwa Byanze
Mukize Cyangwa Mukennye
Muzicare Mujye Inama
Erega Urugo Ni Mwembi
Kandi Umwe Arya Bihora
Umugore Ni Mutimawurugo

Umugabo Ni Myugariro
Abandi Ni Inyogera
Ndetse N' Abajyanama
Bahera Kuko Mubanye
Mukundane Mujye Inama
Umuntu Ni Umuntu
Yakosa Turi Mu Isi
Kandi Ntazibana
Zidakomanya Amahembe
Ariko Muziyunge

Maze Musabane Imbabazi
Musubirane Bwangu
Mutihaye Rubanda
Mubwizanye Ukuri Kose
Urugo Si Biracitse
Kandi Si N'amacenga
Acumbika Acumbeka
Ngo Akunde Abacemo Icyanzu
Ahubwo Urugo Ni Mwembi
Mwambaye Uwo Muneza

Muhuje Umunezero
Mwibutse Mufiyansanya
Simvuze Iby'urugwiro
Cyangwa Se Iby'agatwenge
Kabereye Ababasuura
Muzabasekere Rwose
Mubereke Iby'urugwiro
Bazaza N'ejo Baaze
Kuko Mufite Urugwiro
Murarwubake Cyane

Mukundane Mujye Inama
Urugo Si Imitungo
Simvuze Ko Idakwiye
Ariko Ibaye Nta Rukundo
Yarutwa N'akaruri
Kuzuyemo Urukundo
Kuko Hari Abatunze
Bubatse N'amataje
Barara Ukubiri Rwose
Bifitiye Ifaranga

Barabuze Urukundo
Nta Mahoro Aharangwa
Birirwa Mu Nkiko
Bisabira Ubutane
Ese Ibyo Mwabishima?
Kwigirira Ifaranga
Mukiheta N'amasambu
N'utumodoka Twinshi
Ariko Nta Rukundo?
Muzatunge Ibikwiye

Mwibuke N'abashonji
Yesu Azabahemba
Mwikomeze Ku Mwami
Mukundane Mujye Inama
Nta Kiryoha Nk'urugo Rwiza
Ni Urubuto Ruryoshye
Ni Ijuru Riteguza
Ni Amahoro Adateka
Ni Ubuto Budasaza
Bukumburana Ubutitsa

Waba Ugannye Mu Cyanzu
Akumva Ni Nk' I Mahanga
Kandi Ariyo Ukigenda
Akumva Yatumayo Akajwi
Ati "Mbe Mukunzi Uruta Amakombe"
Gikundiro Mpora Ndata
Ndangamirwa Mu Rwacu
Shenge Garuka Bwangu
Shema Nkesha Byinshi
Mbe Mugisha Nashimye

Nshima Ko Utanshiha
Shenge Ukantetesha
Ishavu Ntirimbashe
Umuhire Ntazahaga
Ihirwe Ry'iyaguhanze
Hahirwa Njye Waguhawe
Nkumva Nta Muvundo
Mvuye Mu Mavunane
Nta Mvune Z'uruvange
Kandi Ari Wowe Mvano

Tebuka Ntagira Irungu
Urwo Ni Rwo Rukundo
Na Yesu Yararushimye
Ashima Ko Muba Umwe
Ntimwivutse Ayo Mahirwe
Muhoze Amata Ku Ruhimbi
Muzirikane Urukundo
Mwemeranyije Mwembi
Muzabane Akaramata
Urubuga Ni Urwanyu

Mukundane Mujye Inama!
BAKAME MU KINYAGA  Inkuru y'ubwenge bwa Bakame(Urukwavu) igihe inzara yateraga[SEP]Amapfa yarateye bakame irasonza, maze yibuka ko mu Kinyaga yahakoy inka munani, maze yigira inama yo kujya gusura sebukwe.

Bakame: Ngize amahirwe mbonye impamba y'utujumba tubiri! Musigare amahoro ngiye mu Kinyaga kubahahira.

Umugore: Nizeye ko uzaronka byinshi, kandi ukabanguka inzara itaratwica!

Ubwo Bakame iragenda iragendaa, bigeze aho irananirwa, ni ko kwibwira iti "Bakame agiye kera ku busa! Iri shyamba ndarimena ndirangize nkiriho?!"

Muri ako kanya ikinyogote kiyinyuraho kirayihutaza, bya bijumba biratakara inguge zirabirya. Bakame ihindukirana Ikinyogote iti "Ariko kinyogote ntukibona? Uranyishyura ibijimba byanjye byari byuzuye umufuka; dore inguge zirabimaze!" Ikinyogote: "Sinakira urubwa rwawe; ntegereza gato nkuzanire ibijumba byawe!" Bakame isigara yicinya icyara iti "Nzi ubwenge; niboneye ibyo ntura kwa databukwe ntarushye!"

Kinyogote: Baka, ndabigupakirira dore ko wigenje!!

- Nuko sha kinyogo, urakoze ariko ntuzongere kugenda urangaye. Cyo ngaho nkorera!

- Ugende amaho baka!

Bakame kwa sebukwe

- Yemwe abahano?

- Ee! Ese ni wowe baka? Ni amahoro se?

- Ahuuu.... ! Ahubwo nimunture! Umufuka uba wamucitse no hasi ngo pooooo!

Bakire bakame, ariko Bakame yivugishe: "Ariko se ibijumba nikoreye Nduga yose bincitse bite!?"
Inka ya Musoni 1  Inka[SEP]Rwiyamirira yuhira imbuga
Inkuba zihindura abanyabihogo
Rwa Mirindi ya Simugomwa
Imana yaremye inyamibwa y'Impeta
Ntibeho urugingo uyihinyura

Yamara kuyigira intayoberana
Ikayambikira ku mugaragaro
Ikayiha umuheha w'imboneranye
Ikarangurura ubwiza barora
Ndagiye inkumburwa idashyikirwa

Bahora biganya abo mu z'Ijari
Yanogeye rubanda ku mubiri
N' abatayigira baranyuzwe
Ntibakirwanira kuyihogoza
Mu kuyiharuza Imbonezamihigo

Umwami yayizaniye imbabazi
Akaba agishutse mu Irasaniro
Amaze kugwiza imyato y'ingabe
Ingoma zisuma agituruka i Nduga
Indamutsa ishoreye ikiriri cy'inka

Impundu zivuga mu cy'Imana
Zivuga mu Rubumba rw'inyambo
Zivuga Masaka ya Mibirizi
Ziba igisagara ku Muremure
Zivuga mu Ruhango rw'ibwami

Zivuga Inyarurama rwa Nyanza
Zivuga Inyarubuye rwa Mwendo
Ziba urwoga ziza Urugarama
Barazumva ab'i Nyarugenge
Zishyira kera ntizasigaho

Barazumva mu Nyarufunzo
Izo ari izisanga umugaba mwiza
Ziranamiza kwa Rwogera
Zisanganira Shema ry'abagabo
Anyura mu Bwanacyambwe zivuga

Umwami wacu ageze mu Bwiza
Impundu zongera kuhavugira
Arambagira impinga ya Runyinya
Zivuga ku mutwe wa Janjagiro
Zivuga urwunge kuri Cyimbazi

Atashye i Mwurire w'Izogeye
Imana zeze batumira Impeta
Rutarindwa atinduka imuhira
Umwami ugaruje inkiko umuheto
Atota abungeri b'Akaganda

Ari we mpuruza itaha i Kavumu
Ngo amashyo yose ateranire aho
Isi yivugiza haje nyirazo
Zibyumvise ntizatuza
Muzi inkubiri zitwara

Zitanguranwa iminega y'imbibi
Zibuza umwungeri kugurura
Zirusha izo mu gicu gutinduka
Izogeye zipfa aho zirwatiye
Basigaye begura inkike

Baziranda ku y'imbuzi
N'iy' imbibi zaseseyeho
N'isata na shebuja w'Impeta
Rutamiriye mu ihaguruka
Barawuranda umutwe w'inyamibwa

Zose ntukuraho ingohe.
N'amakombe afatanye n'ijuru
Urwamu ruvugira ku murindi
Inyambo baziraraza imiheha
Inteko y'abanyanka mbi irahaba

Imanzi zambika inka ya Mugani
Semibungo izitaha imbere
Zikabamo ihindira mu gicu
Zombi n'imvura izira urubura
Urubuga kandi irarwirahira

Kigeri yumva ibikuba byazo
Amenye ko ari iy'Inyakibungo
Ndinduhagwe ya Ruburamanywa
Abanza kwesa inkoni mu nzira
Ati, "emwe Izogeye ubwo zitaha

Mujye kundebera iya Rugina
Umwisi yagize intwari y'ingoga
Ni yo imenera urugamba rw'intore
Murore ko ari yo nkuba zigenza
Zitungutse umucyo uratumura

Bagumya kwaka zica imibungo
Bararirimba zinyura imbere ye
Impundu ziragumya zirasabira
Hataha Mutara inka ya Musoni
Igitunguka n'iya Terera

Iraba ryazo ritangaje
Inyange itangaza ku musozi
Ndebye Rwabugiri aho atetse
Nsanga abami bateranye
Inyamibwa mbonye itagira intarizi

Sinayitindanira impakanizi
Izina ry'inkumburwa ishengerana
Izibamo ari Insezeraminyago
Yakebwe imanzi batijana
Inganzo y'umuhanga iyimeramo

Inkindi yera iyitonamo ingeyo
Izina ry'inkumburwa iraribanza
Imana irayihanagura iranoga
Amaribori arengura ibitugu
Inkesha iziminura mu ruhanga

Ingondo ziyinyura imbavu zombi
Ingingo izirusha inka zo ku butaka
Imfura ya Rwogera basa umubiri
Rwamanywa ntiyajorwa na hato
Iremera iba inyamibwa yonyine

Mu Bihogo ntibasigana
Nanjye ugenda mu yandi mashyo
Ngaha nabona inka isa n'umwami
Ubyirutse azi gukomoza inkiko
Agaruka yishongora mu nka

Narababwiye ko avungurana
Atagira igihe yasibye na rimwe
Injunga ahorana abanguranye ingoga
Yayizimbishije amahanga
Umwana asigaye yegura inkoni

Aturuka i Nduga ya Rukambura
Atagira n'icumu ayigeretseho
Agaheza impinga ya Kiburungu
Atarikanga icyamugarura
N' ubu unyuze mu kirari cy'inkuba

Yasize yanitsemo imitumbi
N' ubu haracyacurana inkaba
Inkona zaharemye ikiraro
Ishyamba abatasi batinyaga
Ni ryo abakaraza baramvuramo

Muhanike urwamu rw'ingabo nziza
Haje Manzi isa na Rwogera
Nimurorere Mugabo w'ingoga
Asumba abandi mu muronko we
Nimuririmbe Impashyamahanga

Agarutse nk' ubwo ku cy'i Bumpaka
Nimwongere inka z'ingororano
Agarutse kwivugira Karinga
Nimushyire ibihubi ku nama
Izindi ngabe zavuye Ngeri

Ziravutwa n'ingoma y'uruyumbu
Nimuragire inka za Nyirigira
Zijye zikura ishavu ku mutima
Urwuri ruhise inyuma y'Akanyaru
Zirimo Rudasiganywa imbago

Igiti yasanze yagiciyeho
Nimumusanganize imirishyo ye
Ashoreye ingunda itaraboneka
Nimugumye mutereze impundu
Yaje Rwibasirantambara

Muranategeke abimura amashyo
Yaje arangamiye ize nyambo
Nimujye mu nzovu z'i Murambi
Mwambike amariza y'Umuhozi
Si ugukabya nzisanganye urubu

Kabona bose n'abanyabihogo
Uragiye wese arasesuye
Inyambo zisimbuye Indamutsa
Amaze kuzambika Rutarindwa
Nimutegure ingoro ye ijabiro

Nyirazo ateke yirebere
Umutwe w' Izogeye ni yo ukiza
Nsize biranda ku y'imbuzi
N'iy'imbibi zaseseyeho
Ni isata na shebuja w'Impeta

N'inyamibwa ihora ihabwa impundu
Uzirora ntazikuraho ingohe
Ya makamba afatanye n'ijuru
Muri mu kubona zitunguka
Aho zibaturaho inkubiri

Umwisi yigire aha
Aturutse mu micukire yazo
Mutore urugori rw'iz'iruguru
Umwami ukubita inkiko nk'inkuba
Yakumbuye Insezeraminyago.
Yarumye Gihwa Insigamigani Bawuca babajije umuntu iki n'iki agaceceka[SEP]Uyu mugani baca ngo: "Yarumye gihwa", bawuca iyo babajije umuntu iki n'iki agaceceka, cyangwa se babonye ababara agashinyiriza ashira, ariko ntatake; ni bwo bavuga, bati "Yarumye gihwa". Wakomotse kuri Gihwa wari umutware w'i Kibali mu Ruhengeri n'ahandi byegeranye; ahayinga umwaka w'i 1500.

Muri ayo magingo, abakongoro bamaze kwica Ndahiro Cyamatare, Gihwa yigaruriye utwo turere; aca iteka ry'uko nta muntu uzongera kugurana imyaka mu Kibali. Ubwo yavugaga uturere tw'u Rwanda rudahinga amashaza; nk'u Buganza, u Bwanacyambwe, a Mayaga n'i Nduga n'ahandi; dore ko guhinga amashaza byakwiriye mu Rwanda hose vuba. Ubundi bahingaga amasaka, yera bakajya kuyagurana amashaza mu nkiga.

Gihwa rero amaze guca iteka abwira Abanyakibali, ati "Uwo muzabona azanye amasaka kugurana amashaza, mujye muyamwambura mumureke yigendere, ariko ntimukagire icyo mumutwara; icyakora nabateraho amahane, mujye mumunzanira murume." Yari umuhanga wo kuryana amenyo. Kuva ubwo uwo babonanye amasaka bakayamwambura, yatera amahane bakamujyana kwa Gihwa akamurya amenyo. Biba akamenyero, uwo babonye bakamwambura, unaniranye bakamwegereza Gihwa akamushishimura akagenda avirirana. Yahura n'abandi baje kugurana bagakimirana ubutarora inyuma. Mu gitondo, abo mu turere twose baba bamaze kumenya iteka rya Gihwa, bacukira aho ntibongera gukinisha kujya mu Kibali. Ubwo mu Bwanacyambwe kuri Kigali, ahitwa mu Busasanzobe, hagatura umugabo witwa Rubango; yari yarabyirukiye mu bushumba, ari umwungeri uzi gukura inyana amahembe byaribuwe.

Rimwe rero yicarana n'abandi mu mpinga ya Kigali, baraganira bagera aho bavuga ko batakibona aho bagurana amashaza; batekereza iteka rya Gihwa. Rubango abwira bagenzi be, ati "Nimutoranye abantu babiri b'intwari tuzajyane kugurana amashaza mu Kibali maze nzarebane n'uwo muntu wigize ishyano." Batoranya abantu bucya bikorera amasaka baboneza iyo mu Kibali, Rubango uwo yari afite inshuti nyinshi banywanye; mu mayira bakagenda nijoro, bwajya gucya bakaba bageze ku rugo rwa mucuti we bakaryama bakirirwa aho. Begereje mu Kibali Rubango abwira bagenzi be, ati "Noneho tuze kugenda ku kirengarenga nibigera mu mataha y'inka tube tugeze kwa Gihwa, kuko nta handi nzaguranira! Bigejeje ku kirengarenga, bashyira nzira, inka zigiye gukamwa baba basesekaye kwa Gihwa mu muharuro. Rubango akaba yitwaje inkoni n'indiga (intambi) ayambaye mu kizigira.

Bageze ku irembo, ati "Yemwe abo kwa Gihwa nimugire umwami?" Abari hafi barikiriza!" Rubango, ati "Nta mashaza mwagira ngo mutuguranire amasaka?" Abandi bumvise iyo mvugo baratangara bati "Uwo muntu ushirika ubwoba bingana bityo aturutse he?" ati "Ndaturuka i Bwanacyambwe". Bose barashika, baza kumureba. Baramwegera, bati "Uravuga amaki?" Rubango, ati "Ndashaka ko munguranira amashaza mfite amasaka!" Baramureba barumirwa, basubira mu rugo kubibwira Gihwa. Bamaze kugenda Rubango abwira bagenzi be, ati "Mureke abe ari jye ujyayo jyenyine na mwe mukenyere mwitegure tuze kubasiga.

Ajya mu rugo, agezeyo Gihwa aramubaza ati "Urashaka iki ?" Rubango aramuninira! Gihwa ararubira, ati "Nimumunyegereze mutegeke!" Baramufata bamukubita inshyi bamukweshebana.

Rubango aranuma ntiyakoma. Bamwegereza Gihwa amushinga amenyo ku mukamba w'inda. Rubango arashinyiriza ntiyataka. Abari aho, bati "Hora gato urashyira uhebebe!"

Nuko Rubango akora aho bwabaga, ni umuntu rero wamenyereye gukura inyana amahembe! Uko Gihwa yakamushinze amenyo ku mukamba, (mu mwogo w'inda), undi ayamushinga ku ngusho (ku gakanu) arashingishira. Gihwa aranegekara acura umuborogo abe bagakeka ko ari Rubango utaka kuko hatabonaga. Rubango akura indiga aramusogota, amuvaho afumyamo ariruka; bagenzi be bamwomaho baramuka, abo kwa Gihwa bahugira kumwunamira; bavuza induru ikwira i Kibali, bati "Umuhashyi arumye Gihwa none arapfuye"; bararirara bucya bahamba. Kuva ubwo rubanda babigira urwenya, uwo babajije ikintu agahora, bati "Yarumye Gihwa", bigana uko Rubango yashinyirije ashira, aho gutaka akumiriza akaruma Gihwa akamuhwanya.

Kuruma gihwa = Gushinyiriza; kwumiriza.


Ndoli Indongozi mu ngeyo  Imivugo[SEP]Ruganzu Rugambirira kuganza
Yishe ubutanga mirongo itanu
Yica inshira ya Mirago
Yica inkongoro ya Mihiro.

Yivuna Ntsibura Nyebunga
Umwami w'u Bunyabungo
Abakongoro bakwira imishwaro.
Yivugana Nzira ya Muramira
U Bugara bugaruzwa umuheto.

Agarura u Bungwe n'u Bunyabungo
Yubitse abahinza atsinda Abarenge
Inkiko z'u Rwanda zirenga inzuzi.

Yabundiye I Buhinda kuri gahunda
Yemera indaro kwa Ndagara
Ngo bene Bamara batamara inka n'ingoma

Ntsibura Nyebunga ubwo aba aratanze
Kavuna Karyankuna asohoje ubutumwa
Avunira umuheto ku ivi avuma umuruho
Maze Akagera karamujyana.

Araje Rugambirira kuganza
Nyabunyana amuhaye impamba
Muyango wa Ruhinda amugenda hafi
Ndetse agabana umugeni I Bugabe

Karemera Ndagara ahabwa igihango
Ko Karagwe itazigera iterwa.
 
Yubika abahinza yubura u Rwanda
Byinshi bya Bamara  we ntiyarara
Abanyabyinshi ngo  bamuhashye
Bamubura irengero  bamureba.

Yambukiye Ndorwa y'abashambo
Gatsibo kwa Gihanga bakira umuhango
Nangamadumbu isimbura Rwoga
Umwami w'inganji arayobokwa.

Kalinga ihabwa intebe y'ingabe
N'ingaragu Kalihejuru na Bariba.
Kwa Minyaruko ya Nyamikenke

Umwenge n' umwami w'u Busigi
Uyu akaba n'Umwiru w'umuvubyi
Niho abiru bageneye ibirango
Imbyeyi zongera kuvumera.
 
Nyamigezi ya Minyaruko aziramvura i Cyungo
Maze atetsa Kalinga n'abambari bayo
Irongera irima, irasuka, impundu zivuga I Rwanda.
 
Umusizi w'I Gihogwe Nyirarumaga
Yimana ingoma na Ruganzu
Iteka rya Bwimba rizima ubwo.
Umusingakazi yima ingoma
Akarusho ke yimika n'impakanizi.
Dukesha amateka n'umurage.
Araje Rugambirira kuganza
Ndoli ahora Ndahiro rugikubita
Ntsibura  ntiyasukirwa amazi

Na nyina ntiyahonoka intorezo.
Rwamukire ihora amahano ya Kibirira
Ikimwaro cyo mu Miko y'abakobwa
N'ibara ryo mu Rubi rw'I Nyundo.

Arakabuza Cyambarantama
Icya Rugara yakigabanye ingoga
Nzira ya Muramira  anyagwa amagara
N'Ingabe Rugara igaruzwa umuheto.
Abashahuzi bacyura ibinyita
Abagore  n'amagana bigabirwa ingabo
Umugome azimana n'izina atyo.

Aravunyisha Lyangombe rya Babinga
Ahabwa ikaze ku Nguli  ya Muhabura
Ndoli ya Ndahiro amuha indaro
Amuha n'intwaro bajyana ku Ijwi
Ingabo ze zogogana iminyago.

Cyambarantama ahuza inkiko
Ijwi risanga  Rusenyi
Ubushi n'u Bwishaza birahura
Ikivu n'ibyacyo bitaha i Rwanda.

Akaba intwari Mwene  Nyundo
N'umuhigi udahusha icyico
Yazize Imbogo yigize ingunge
I Kibingo  kigana I Buguru
Asiga  yimitse n'umurinzi
Yongera imandwa ku Mana y' Rwanda.

Arakabuza cyambarantama
Ingoma y'u Bungwe  ntiyamugoye
Ahuza Akanyaru na Nyabarongo
Nyagakecuru mu Bisi bya Huye
Ibisumizi bimucura inkumbi
Nyamibande itanga  imirishyo.

Inzoka irahunga, inyarubumbiro zirataha
Kwa Samukende haba umuyonga
Indagu za Binama ziba impamo
Na Nyankaka aba umutabazi
None amateka aharemye ihuro.

Ahangamuye Mpandahande i Ruhande
Umurwa we awutera ishyamba
Atera Gisurere cy'i Suti
U Bunyambilili abutera itabi.
Anyura i Zivu kwa Nyakarashi
Amutwarana n'utwangushye.

Atera Nyaruzi rwa Haramanga
Mu Mukindo ahagira intabire
Ingoma y'Abarenge igenda nka Nyomberi
U Burwi butaha mu Rwanda.

Ku Muciro wa Rusenge
Mu Matyazo ya Nyantango
Habereye u Rwanda indahiro.
Niho abakuro bamwiyegetse
Ingobe yahuje Imboni  n'irugu.

Bitibibisi  afatwa mpiri
Ibisumizi bimukanira urumukwiye.
 
Aragenda Rugambirira kuganza
Asanga intwari mu mpinga ya Muhabura
Mu buturo buhoraho bw'Abatabazi
Rusenge aba aramusanze
Biramusanze  ibisumizi
Muvunyi avuna uruti
Kamara amara impaka
Ngo ntibahigwa n'umugaragu.

Butansinda itemba inkaba
Ingangurarugo  zigwa mu kantu
Abaganda n'udusambi  bahinduka impehe.
Ntuzabe Nka Ruberito Umuvugo Bawuvuga gutera imitoma[SEP]Ndabona izuba ryaka neza 
Ndabona umwezi usa n'unsura 
Dore ko nkumbuye kugusanga 
Ngo unsanganize ya misango 
Yo ku gasambi kanoze neza 
Unsasira ukeye ngo nsinzire.

Nduzi umwanzi asa n'utsindwa 
Ubanza umwera abyumva neza 
Ko no mu butoya njye ndi umwere 
Kuva n'ubwanwa buhaka ubwana 
Kugeza n'ubu imisatsi yera 
Ntivuruguta ngo mbe Rubebe 
Ngo aho nciye nitwe Maheru 
Ndora iby'abandi kurusha ibyacu 
Ngo akanyoni ndebye ngatere ibuye 
Akana kandoye nkime ingohe 
Aho kugaheka ngo ngahumurize 
Maze nkarohe ibutagira ibambe 
Ngo igihe kirenge ntarabibazwa 
Nk'abidegembyana icyo cyasha 
Kandi icyaha ari karande!

Gira agahenge se Juru ryanjye 
Kuko nk'ibyo ntabihorwa 
Simbishinjwa muri gacaca 
Ntoba n'akondo sinakubaganye 
Ngo bibe impamvu y'ingeso ntindi 
Nti, "ari kure yanjye reka mutoneke",
Mpemuke ndamuke nzabare urw'ejo,
Nk'aho ntazi aho njishe igisabo,
N'imitozo isaga uruhimbi, 
Ngo nte Nyambo njye ku Bigarama, 
Nk'ikigarasha ngaruzwamatako!".

Ibyo no mu nzozi sinkabirote 
Ngo mire umuriro ncire akanyama 
Oya rwose Kanyana kanjye 
Umutima nguhariye siwuharika 
Nk'aho wabuze aho uwubika 
Nk'aho naguhogoje ngenda 
Ntabwo wabuze icyo uwuhonga 
Kandi amahoro ari wowe nyakesha.

Nasanze basasa ku musenyi 
Bose baramya nyirafaranga 
Agakebe ari ko karimo k'umunsi 
Nti, "reka mbiguhe Nsekoyurwera"
Wowe nakunze uruhatse izindi 
Wowe wampaye uruzira inkiko!
Inzira yari yabaye Nyabagendwa 
Indege nta nkomyi mu kirere 
Ngo ishyitse amatako aha mu karere 
Mbona sakabaka zirajagata 
Urusaku zarurushije inyombya, 
Bati, "Yambu!"
Mbaha, "Salama"!

Abo nagaburiye barahunga, 
Mburamo uwanyereka aho arara, 
Ngo ansogongeze ku ko ku ruhimbi, 
Asomaho akubutse itabaro!
Nanjye nti, "sinsabana igihumbi, 
Ntabwo naje mpunga igihombo, 
Imfura y'umwami ntiba umugaragu!".
Bukeye kabiri ngo, "ubwo adataha, 
Abaye Intore aracyaneka!".

Naho ibikumi byabuze senge, 
Ingaramakirambi ni ryo rikwiye, 
Ibishubaziko ryo rirasanzwe, 
Biti, "Ararutaye Imbabazabahizi!".
Nti, "Reka nkiranuke n'ibihinda, 
Maze ngutake barire n'ejo, 
Kuko umutima ubimye icyanzu, 
Nanjye nzabarege icyo cyaha, 
Cyo kwitambika mu rukeye, 
Imana yasezeranyije ishishoje!".

Reka nze mbiguhe karabo kanjye, 
Iri sha ry'ishyanga barenga ayabo, 
Umukoro wundi naba nkuroga!.
Hari ababuze senge ubu bisenga,
Hari abatikoma umuryasenge,
Hariho abayisengera ku cyavu, 
Bagira ngo bayishyingureho ibyaha, 
Hariho abo byihishe burundu, 
Hari n'abambaza iya Bahanda; 
Hari abahonda intozi bikomeye, 
Hari abikirigita ngo batwenge, 
Hari abarota amanywa y'ihangu, 
Hari abo izuba ryihishe cyane, 
Hari abo ubutore bwabuzeho icumbi, 
Bacumbagirana ingobyi y'ibicumuro!

Indege yaraje baravugishwa 
Mbyima icyanzu mbita ku cyavu 
Ngo nkwizihire ingoma ibihumbi 
Wowe unzi intege ndetse n'ingendo 
Kuko ari wowe wangize ingenzi 
Nkaba ndi Ngenga kuva nkikumenya.
Manzi yandinze kuba Ruhabwa 
Ukangira Ruhamwa mu mutima wawe 
Umpa, "COLOMBE" unyongeza, "JOYCE"
Ari bo "MAHORO" n'"UMUNEZERO"
Bituma iyi nganzo nagize intwaro 
Ikugira isonga mu Badasumbwa.

Humura Simbi, 
Urwo rugamba nzarusohoka 
Nze ngusange ntasitara 
Nsa n'intore idasobanya injyana 
Udutaranga murage intimba 
Azahunike ahatava izuba!
Nanyuze ku muranga,
Akunsimira uburanga, 
N'imico itagererwa, 
Ni ko kukugira umuraza;
Ntitwahuye nyakijoro,
Dukubutse urubyiniro,
Kuko ibyo no mu butoya, 
Utabigize intego.

Nagushatse hakeye, 
Nsanga uturuka i Bukeye, 
Sinakurushya na gatoya, 
Ngo nguhige mu butoni, 
Kuko uteta ubikwiye, 
Ubarusha njye ukurata!
Manzi yandinze imanza, 
Wowe Imana yaremye inzirikana, 
Reka ntere ipfa utagutunze, 
Usashyoma akadutaramana, 
Uwo azasaza atarambye, 
Wowe ukiganje ku nteko ,
Y'uyu mutima naguhariye!
Marayika w'inzozi zanjye, 
Mpa irindi joro mene igitero, 
Nze ngutere udutotsi twiza;
Kuko ngukumbuye Juru ryanjye.
Bakame n'ikiyone  Imigani[SEP]Mbe nagukunze rwinshi

Si urwejo n’ejo bundi

Ni urwo wakuye iwanyu

Warusanze n’iwacu,

5. Kandi nagukoye nyinshi

Zimwe zitagira amayobera

Mvuga zikaryama neza

Kandi ga zikabyuka neza

Zigashoka ubutagisha

10. Zigahumuza ubudahwema .

Narakubonye nshira agahinda

Umutima utangira kuvumera

Kugukunda biwuvugisha

Nuko nigaba mu nganzoo

15. Nkwita Inyange idaharanira kwera

Sugira usage use n’isumo

Sangwa soko y’imico myiza

Gahore usigwa uhora usa neza

Nk’izuba ryo mu museso

20. Rizimagije iki kirere
Intege z'ubusaza za Sekarama Igisigo Cyanditwe Alexis Kagame[SEP]Nsigaye ngenda ayintamire,
Intaho yanjye ni ngufi!
Ndareka aho najyaga nigerera,
Hakambera ijuru-inyuma!
Ndigendera ay'abasinzi,
Singisimbuka akatsi!
Ndagenda nikubita umutego,
Nkiyesa imbere yanjye!
Nsigaye nigendera ay'umucuko,
Ndacuma akarenge!

Nava mu gikali njya ikambere
Imvura yose ikampitiraho!
Nsigaye ndi umucuze nk'intozo
Ni yo babona yashaje
Bakayambura imisibo!

Ndacyakora se iki Bahe banjye!
Uru Rwanda ko ntaruhingamo sinahure,
Singire n'intege zo gufata inkoni
Ngo njye kwihakirwa bushumba,
Uko murora, nzahereza he?

Nabuze uw'incuti wanshorera
Tukagenda umuseke ucyeya,
Ngo antereze inzira ya Rutare,
Ngo nsangeyo Rwabugili wahoze antunze,
Maze rizarase ngeze mu bitwa bya Munanira!
Ngo nimpinguka ambaze bwangu,

At: «Uracyakora iki Nyarusaza,
Ko watinze kunsanga ino? »
Nti: «Ndi aho, singitarama ku manywa,
Singitarama na nijoro:
Lya jambo nahoze mfite liragatabwa! »


Inzozi z'umuntu w' umukene  byiza kurarikira ibyo udashoboye kubona nyurwa nibyo ufite[SEP]Iyi ntimba idatemba
Ngo manuke ndukuke
Umuruho udatuza

Ndiyuha akuya
Nkiwuri ku gatsinsino
Ngatsikira ngatsitara
Natambuka ngatemba
Kandi inzira ikiri ndende.

Ndagwa ntanyoye
Inyota yanzonze
Nazamuka bikanga
Nakandagira nkanyerera
Imvura itaguye.

Uyu mubiri nkurura
Uramvuna utari munini
Ndawinginga ukanga
Nakanda ntukunde
Ndashengerera ntushime
Tubana turi abanzi
Kuva Rurema akiwunshinga.

Ndashinga ikibando
Nkananirwa kugishingura
Aho nicumye intambwe
Ndemera nkahaca icumbi.

Amatage aya matindi
Atanya abatangana
Yantaye mw'itongo
Mu gitondo cy'impeshyi
Ndakumbura sinsurwa
Abo nsanze bakansonga
Kandi umusonga ari cyica.

Ndicara ngacana
Nkwota uwo ntumva
Inkota umutima ukawushiha
Ukavirirana ntuhoshe
Agahinda kagatinda
Ngashira ngashoberwa
Ngasha gushora
Ngo nuhire nzidahirire
Ndebe uko mererwa
Nkazibura mu rwuri.
Biraro  Mutegamando umugani muremure Kwirinda kugira nabi[SEP]Habayeho umugabo akitwa Mwungeli, akagira abana mirongo urwenda n'icyenda. Umwana we w'umuhererezi akitwa Biraro Mutemangando.
Bari abatwa; umwuga wabo wari uwo kubumba inkono.

Biraro Mutemangando we, yanga kubunba inkono, ahitamo guhiga. Yiga kurasa, akamenya kuboneza.

Bukeye se aramubwira ati «Ko abatwa batungwa no kubumba, nkabona utabyikoza wowe wibwira ko uzatungwa n'iki?» Biraro ati «Nzitunga, nzitungisha umwuga wo guhiga, uwo kubumba ndawanze.» Mwungeli ati «Ndaguciye.»

Biraro asanga bakuru be ati «Mwungeli yanciye none ndagiye.»

Abandi bati «Tukajyana.»

Bahaguruka bose ari mirongo itanu. Baragenda, ngo bagere mu ishyamba bica inyamaswa yitwa Isenge.

Barayibaga. Biraro abwira umwe muri bo ati «Jyana inyama uzishyire data, wenda yakwibwira, amenye ko nkiriho, nkimwibuka.»

Umuhungu muzima aragenda ageze kwa se atura inyama araramukanya. Mwungeli abwira umwana ati «Wabaga he wa ngegera we!?» Umwana ati «Ngiyo intashyo Biraro Mutemangando akoherereje.» Se ati «Genda umubwire uti garuka wicika mu rugo rwa so ntawaguciye.» Biraro aragaruka.

Bukeye haza Abanyarwankeri bari bagishishije inka zabo. Mutemangando ati «Nimuze tubanyage ziriya nka zabo!» Bene nyina bati «Tujya gupfa twaba tuzira iki?»

Biraro Mutemangando aratera, aratamika arekura umwambi, wica abantu batanu, uca hagati y'abandi uvuza ubuhuha unyura munsi y'imfizi icura umuborogo.

Arongera yoherezayo undi mwambi bugi bukeba, wica abandi batanu, na none uca mu nsi y'imfizi icura umuborogo, maze abantu arabahumba.

Biraro aratabaruka, asanga se yagiye kubunza inkono. Inka bazibyagiza mu rugo.

Mwungeli aje ati «Narabivuze, Biraro ni umusazi, izi nka z'abandi zaje hano zite?
Icyivugo cy'inturo  Imivugo[SEP]Ni inturo y'umujinya ya Rutigerera igicuku
Yenze ibara ry'igishwi n'ikibiribiri
Ihirika mu Buranga itunguka kwa Nzogiroshya.

Ibona Kibamba yaraye ku mutambiko w'urusenge
Rusake ihina ibikohwa
Ikubiramo ibirokoroko iramiraza.

Imbeba yaraye mu muheno iti:
Ngiye kubaza ibyo!
Iyikoma ijanja iheruka gukoma ejo
Yigira mu Kibumba kwa Nyamurinda
Kwirira uduhirivi two mu rubingo.
Indyoheshabirayi - Umuvugo 6  Imivugo[SEP]Narakurabutswe ngira amaraburira
Niyamiriye mbura amagambo
Nkwitegereje ndanezerwa
Mbonye uko uteye umutima utera bwangu
Nguhanga imboni nkunda iyaguhanze
Ndoye urwo ruhanga rwuje uburanga
Nkora inanga mu mirya ndacuranga
Maze nguhimba mpimbawe.

Nasanze uri ishashi ishashagirana
Nshishikarira kugushima
Nshimishwa n'uko uri umushibuka
Nabonye ayo matako atabuwe n'umutako
Ibibero biberewe n'amaribori
Nkebutse mu ntege intege ziracika
Nkomeje kureba mfatwa n'ikome
Umuriro uhinda umubiri wose.

Nagukunze inseko iserutse
Nkurebye ingohe ntizagoheka
Duhuje amaso ndasamara
Nsanga igituza kintengatenga
Mbonye akazindaro ngira muzunga
Maze nifuza kukugwa mu byano
Imbavu zimbabaza imbariro
Imbabazi zimbuza imbaraga.

Nabonye icyo kimero sinamenya uko merewe
Utambutse mbona urarambutse
Ukebutse nsanga uhebuje
Wongeye guseka riraseseka
Uyateretse nti ndaretse
Inkongi inkongeza ibikombe
Nti uwampa ngo ngusegure inkokora
Inkoko zibike nkubikiriye.
Kirazira nyandagazi  Abakuru[SEP]Uyu mugani baca ngo: "Yanyoye nzobya" wakomotse ku muntu witwaga Nzobya w'i Ngarurira mu Buyenzi; yari umutoni wa Mibambwe Sentabyo, ahasaga umwaka wa 800. Bawuca iyo babonye umuntu wanyoye agasinda cyane, bimwe bavuga ngo: "Yabaye Sabizeze".

Uwo mugabo Nzobya rero, yabaye umutoni w'akadasohoka kwa Mibambwe Sentabyo; bukeye Mibambwe afatwa n'ubushita buramwica, agwa i Remera rya Rukoma na Ngamba (Taba, Gitarama). Amaze gupfa umuhungu we Gahindiro umuzunguye, yangana na ba sewabo, abo bitaga ibigina bya Ndabarasa Semugaza wari umutware w'umutwe w'ingabo zitwaga Urukatsa, afatanya na Nzobya banesha ibigina. Hanyuma ariko Nyiratunga, nyina wa Gahindiro, yanga Semugaza, bituma acikana n'Urukatsa bajya mu Ndorwa. Nzobya asigara mu Rwanda. Hanyuma aho Gahindiro amariye gutoneshereza Rugaju rwa Mutimbo, amugabiye akatsi ko haruguru y'inzira no hepfo yayo, Nzobya asubira inyuma ntibamurebe neza. Bigeze aho arasezera ajya iwe mu Buyenzi, ku musozi witwa Ngarulira. Amazeyo iminsi, abantu b'amacuti ye baza kumubwira ko ibintu bimumereye nabi ibwami.

Nzobya ariyumvira, ati "Uruzi Semugaza ngo acike ansige mu Rwanda!" Ahera ko akoresha amakoro yo gutura Gahindiro i Rubona rwa Gihara muri Komini Runda (Gitarama). Ahaguruka iwe i Ngarulira ataha mu i Ceni ku Bisi bya Huye; mu gitondo arahava ataha i Mayunzwe mu Nduga (Tambwe, Gitarama); bukeye ataha i Gihinga na Ruzege mu nsi ya Kamonyi (muri Komini Taba). Ahageze araza inkera, arasinda n'abagaragu be, inzoga imaze kumusaga abwira abagaragu be, ati "Ubonye ngo databuja Mibambwe ansige mu gihugu none mbe nsigaye inyuma ya Rugaju; mbese mwene databuja Semugaza we gucika akansiga mu Rwanda nabitewe n'iki?" ati "Ubu ndagiye nsange databuja Mibambwe ku musezero i Rutare, ningera ku mva ye niyahure mpwane na we!" Ubwo ayo yose yayavugishwaga n'inzoga!

Nuko abagaragu be baramuhana arabananira, ateshwa inzira ijya i Rubona kwa Gahindiro, aboneza iy'epfo ku Kavuza n'Uruyenzi, yambuka Nyabarongo ataha i Kinyinya mu Bwanacyambwe (muri Komini Rubungo). Amaze kuhagera, na none araza inkera. Isindwe riramudanangira akomeza ya migabo ye yo kwiyabura ntiyagaruka. Ibwami bamenya ko acitse nka Semugaza, bohereza ingabo zo kumutangira ngo zimufate. Nzobya amaze kubyumva arahaguruka ngo acikane n'ingabo ze nka Semugaza. Ariko abantu babonye ko babungerezwa n'umusinzi, bamwegukaho basubira i Gihara kwa Gahindiro barayoboka.

Nzobya na we abonye abantu bamushizeho, yambuka Nyabarongo aboneza iy'i Buliza; ageze ku mugezi wa Rusasa na Ntarabana, inyota iramurembya, ajya mu mugezi anywa amazi, amaze kuyahuga ariyahura arapfa. Icyo cyambu yanywereyemo cyitwa Akazi, ni ho havuye ijambo rivugwa n'ubu, ryo kunywa Akazi ka Rusasa.

Ayo mafuti yose rero Nzobya yakoze kuva ku Kamonyi kugera i Rusasa na Ntarabana, yayakoreshwaga n'itende ry'inturire yihoshyaga; ni yo bise nzobya, babonye urupfu rwe ruturutse ku itende ry'ubuki n'inturire; barabimwitirira byitwa Nzobya. Kuva ubwo inzoga yose y'itende bayita nzobya. Ni byo bavugira ku muntu isindwe ryakoresheje ibidakorwa, bati "Noneho si inzoga yanyoye, yanyoye nzobya".

Ariko kandi kunywa nzobya uretse abavuga ko bikomoka kuri uwo mugabo Nzobya wo mu Buyenzi, hari n'abandi bavuga ko byakomotse ku nka ya sekuru wa Nyirarucyaba rwa Gihanga. Mu bitekerezo, bavuga ko Nyirarucyaba akiri umukobwa w'inkumi yicishije amata sekuru ubyara nyina agira ngo abise se Gihanga yime ingoma. Sekuru wa Nyirarucyaba yari umwami wo mu basangwabutaka; bukeye Gihanga agisha umukobwa we inama, ati "Ese mwana wanjye ko naje ino ngira ngo ni jye uzaba umwami, none databukwe uriya ari we sogokuru wawe, tumugize dute ngo ambise mbe umwami?" Nyirarucyaba aramusubiza, ati "Hora nzi uko nzabigira; nzabikurangiriza."

Ubwo kwa sekuru hari inka yitwa Nzobya, bukeye Nyirarucyaba ajyayo, amarayo iminsi. Umunsi umwe sekuru ajya guhiga, ahigutse afite inyota, asanga Nyirarucyaba ari we uri mu rugo wenyine; avuruga amata ya Nzobya ashyira mu nkongoro, aramuhereza. Sekuru amaze kunywa atangira kugira isesemi, araruka. Nyirarucyaba abibonye yihina mu cyanzu, urugo aruha inkongi y'umuriro, araboneza yigira iwabo kwa Gihanga.

Nyina wabo witwaga Gihogwe (ni we kuvuza iya Gihogwe byavuyeho) asohotse asanga urugo rwahiye kare. Induru ayiha umunwa, ariko habura uwagira, ati "Komera." Nuko sekuru wa Nyirarucyaba apfa atyo, azize ko yanyoye amata ya Nzobya; ni yo bagereranya n'inzoga umuntu anywa agasinda byo gupfa, bati "si inzoga yanyoye, yanyoye nzobya (= icyishi).

Nuko Nyirarucyaba amaze kwica sekuru atyo, Gihanga yima ingoma, umukobwa we arongorwa na Kazigaba, ariko asaba se ingororano y'uko yamuhesheje ingoma. Gihanga amusezeranya ko abana bamukomokaho bazitirirwa izina rye n'ubwo ari umugore bwose; bakitwa Abacyaba.

Kunywa nzobya = Gusinda bita ubwenge; kunywa icyinshi
Umugore w'ingumba wabyaye ku bw'Imana  Imigani[SEP]Kera habayeho umugabo, bukeye ashaka umugore w'ingumba. Umugore abaho yarishwe n'agahinda ko kutabyara.
Bukeye Imana iramubwira iti, "uwaguha akana wazamuhemba iki?" Umugore ati, "namuhemba ibyo ntunze byose." Imana iramubwira iti, "genda utereke amata, maze uyasangire n'umugabo wawe. Numara kuyanywa, uzatwara inda, uyibyaremo umwana w'umukobwa, maze uzamwite Muzirazuba. Ntagakorwe n'izuba, ntakegere umuriro."

Umugore aragenda, akora uko Imana yamubwiye. Anywa amata, bukeye aratwita, abyara umukobwa. Umwana aba mu buriri, nyina ntamubone, se ntamubone. Umwana abaho nta muntu n'umwe umuzi. Bukeye, sinzi uko abaturanyi bamenye ko mugenzi wabo afite umwana w'umukobwa, bidateye kabiri, umusore arikora ngo aje gusaba uwo mukobwa. Araza ati, "nje gusaba umugeni." Se w'umukobwa ati, "nzamuguha niwemera kumurinda izuba no kwegera umuriro, akaba mu nzu gusa." Umuhungu muzima ati, "ibyo ni ibidashoboka." Arigendera. Nuko haza undi musore, nawe bimera kwa kundi.

Biratinda haza Umwana w'umwami, aza asaba umugeni. Se w'umukobwa amubwira uko yabwiye abandi, umwana w'umwami ati, "mpfa umugore, nta kindi nagirango ankorere." Se w'umukobwa aremera. Barasaba, baramunshyingira. Umugeni abana n'umugabo we atamubona, na nyirabukwe na sebukwe batamubona. Umugore aba aho. Umugore amaze kubyara karindwi, sebukwe aba amaze kurambirwa. Asigara ashaka uko yabona umukazana we.

Umunsi umwe, umugabo na bagenzi be bazinduka bajya guhiga. Sebukwe araza no mu nzu y'umukazana, aramuhamagara ati, "Muzirazuba wa Ruzege, nta mazi wampa?" Umukazana amuhereza inzoga mu gacuma, arayinywa arayimara. Sebukwe arongera ati, "Muzirazuba wa Ruzege, nta mazi wampa?" Umukazana amuhereza amata mu nkongoro, sebukwe arayanywa arayamara. Sebukwe arongera ati, "Muzirazuba wa Ruzege, nta mazi wampa?" Umukazana amuhereza amazi mu ruho, undi arayanywa. Nuko Muzirazuba arumirwa. Yuhagira umwana, arakenyera , aramuheka, arangije avugira ku buriri ati, "ye bahigi, ye bahigi bagiye guhigira mu ishyamba rya manyenye na magagi, ziri mu ndiri, zirimo ndikiriza. Iso namuhaye Imana y'inkoko, arayanga, muhaye inturire arayanga ngo, arashaka Muzirazuba wa Ruzege.
None muze mbarage ngende." Muzirazuba arururuka, ava mu buriri, asohoka avuga ya magambo kugera mu muryango aho sebukwe yari amutegeye, agirango amubone.
Sebukwe amaze kumubona ati, "subira mu nzu mugore, ni wowe nashakaga kubona, none ndakubonye." Umugore ntiyasubira mu nzu akomeza kugenda ahamagara umugabo we kwa kundi. Ageze ku gicaniro, atangira kurigita.

Igihe mugore yahamagaraga, umugabo we yumvaga umutima udiha. Abwira abo bari kumwe mu muhigo ati, "nimuze dutahe." Baranga. Banze arabasiga, aragenda. Ngo abe agihinguka mu irembo, abona agasatsi ko ku mutwe we kararembera karigita mu butaka. Nuko aragenda yitura mu buriri. Aba yo, ntiyarya ntiyanywa, agahinda karamuzonga. Ariteka aratakamba ati, "Mana y'i Rwanda, icyangarurira umugore wanjye we!" Buracya, Imana iramubwira iti, "nkuzaniye umugore wawe, wampemba iki?" Umugabo arayisubiza ati, "uzajyane ibyanjye byose." Nuko Imana iramubwira iti, "itegure, utumire bene wanyu n'abo iwabo w'umugore wawe, maze nzakugarurire umugore." Amaherezo, bose bamaze guterana, umugore arazuka. Imana iramubwira iti, "kubera ko wanyumviye ukagamburuzwa n'abantu, noneho ndakurekuye.Ujye ahagaragara, ugushaka wese akubone. Kuva ubwo, Muzirazuba ntiyongera kujya yihisha.
umugani w'ikiyongoyongo insigamugani uyu mugani ushishikariza abantu kunyurwa n' ibyo batunze[SEP]Umunsi umwe izuba ryahuye n'umwijima, riti, "mbese nka we uba ushaka iki mu gihugu, ntuzi ko abantu bose bakwanga, ibintu byose bikugaya? Impamvu yo kwibonekeza uyikura kuki? wahura n'izuba nturive imbere?
Ibintu byose ni jye byifuza nijye bicikira, ni jye bikunda. Ndatunguka byose bikampa impundu. Inka zikahuka, umugenzi agafata inzira, umuhinzi akajya mu murima, inyoni zikabyuka. Nka we se weguye ujya he?"
Umwijima uti, "Shyuuuu! Ibyo uvuze Zuba ubitewe n'iki? Ugize ngo uranduta kandi ari jye waguhaye izina? Iyo ntaba umwijima ni nde wari kumenya yuko uri izuba? Ukwikuza kwawe kwaguhimbiye ikinyoma ngo ukundwa n'ibintu byose!
Jyewe ndakwanga, nanga abikuza, kandi n'ibintu byose birakwanga, kubera icyocyere cyawe cyabimaze kibibabura. Uretse n'ibyo nta kintu kigukunda wampaho umugabo.
Niba utanyuzwe, cyo tujye kureba ikidukiranura umva ko wikuza ngo uranduta, undutisha iki? Ko ushaka abagenzi, ntariho bacyurwa na nde mu icumbi? Abahinzi baruhuka gihe ki? Si jye ubacanira indaro ngahemba abakozi, kandi nkabaruhurira bakaryama? Ngo tugende turebe icyatumara impaka."

Biragenda, umwijima ubona impyisi, ubwira izuba uti, "ndaguha abagabo batatu, uwo mu nyamaswa ni uyu. Hasigaye uwo mu nyoni n'uwo mu bantu. Cyo wa mpyisi we ntubere, niba ukunda izuba bivuge, niba kandi ari jye ukunda ubivuge."
Impyisi iti, "jye nikundira umwijima!" Umwijima uti, "ntakubwira Zuba yuko ukwikuza kwawe kwaguhimbiye ibinyoma! Uwo ni uwa mbere!" Izuba riti, "hoshi va aha nta rubanza rwo gucibwa n'impyisi!"
Biragenda bisanga igihunyira. Umwijima uti, "cyo na we nyoni dukize kandi imanza zacu ntiziruhije, ni ukwihitiramo. Ari izuba ari jye, ukunda ikihe?"

Igihunyira kiti, "kera nari mfite amaso meza, ubwo muruzi yahindutse imituku ni izuba. Ryayarashemo impiru, iyo ntakugira riba ryarampuhuye!" 
Umwijima uti, "ntiwumva kwikuza kubi! Hoshi dusange abantu noneho ugende ubwerabwera!" Biragenda bihura n'umujura ati, "izuba ni umwanzi wanjye, ndubaka rigasenya. Naho wowe, ngukundira yuko ntunga ngatunganirwa."
Umwijima uti, "ahooo! Sinakubwiye ko nta mukunzi ugira; ari wowe ubwawe wikunda,ukikuza. Reba rero aha amaboko make aterera imico myiza, none mba nkwivunnye. Shyuu, ukava iwanyu mu ijuru ngo uzanywe no kunyirataho!"

Izuba riracemerwa. Rigiye kugenda, agacurama kati, "umwijima waguhenze ubwenge, abagabo waguhaye ni inshuti zawo gusa, genda wange abo bagabo, uguhe abandi. Nukumpaho umugabo mu nyoni ntuzange, kuko nguruka; nukumpaho umugabo wo munyamaswa urashime, kuko nonsa abana nka zo.
Umugabo wo mu bantu, ushime umukannyi ubarira impu n'inkanda, ni we wanga umwijima." Izuba riragaruka ribwira umwijima riti, "abagabo wampaye ndabanze, mpa ahubwo abandi. Nuramuka wanze, ntunsindira aha tuzagera ku Mana." Umwijima uti, "hoshi dusange Imana idukize, nta bandi bagabo nguhaye!"
Biragenda no ku Mana, birapfukama biraramya biti, "Nyagasani dukiranure, utubwire urusha undi akamaro." Imana iti, "mwembi mugira akamaro, ntakitagira akamaro ndema!

Ubwiza bw'umubiri bugaragazwa n'izuba, ariko umutima witonda ukagaragazwa n'umwijima ni cyo gituma bamwe barata ubwiza ku manywa, mu ijoro bagakora bupyisi, bakaba inyamaswa mu zindi. Nimugende muturane. Kandi nimugirirana izima, uzashobora kwimura undi azamwimure, nabinanirwa mubane."
Izuba rikura ubwatsi, riherako rigerageza kwirukana umwijima. Umwijima uhungira mu nsi. Nuko bacana, umwijima ugahunga, umuriro wahwama umwijima ukigarukira. Ngaho aho byaturutse ko umwijima uhunga urumuri.
Ingoro y'umwogabyano 6  Inka[SEP]Rutagenda mu isibo itubisa,
Rutimana n'aboza inteba,
Rudahagarara ku batira,
Rugaragara isanga imponoke,
Ruganira n'izashyamye,

Rubunga rw'intamati ku musozi,
Rutazura ibuga amahuru,
Rutiriranya amariba irungu,
Rushinga ahajyana umusaza,
Rushikama bizavamo gukamwa,

Rukomeza kuba iremezo ry'inka,
Ruhanga rucyuye inyarwanda!
Reka nyisingize nta bigonya,
Nayihawe na Mibambwe,
Arambirije kuri Nyundo,

Unkunda asanganiza ivubwe,
Nyishoreza imibagabaga,
Mvuga ko ari iya Rutarindwa.
Ngeze mu mizi ya Rubungo,
Izo mpasanze zirayiseka!

Nti, "murivugisha ubusa,
Nayikuye kuri Rurema,
Si igenda mu nduru!"
Ni ko umurabyo utinda hato:
Mu kurwara iridudura:

Ndayegayeza nshyira mu nzu!
Ndagumiriza ndahirira:
Ndayivomera ndavunika!
Ndagaragura, ndagobekera,
Nyimaza kabiri nsindagiza,

Njya gushora kuri Kagina,
Ngo isome amazi yoze ibifu!
Imara gatatu iruma ku duti!
Ivuye mu mapfiro,
Ishubije kuba iy'Imana,

Nyigomokera nk'Umwami
Mba umuyoboke utiganda!
Impitisha mu mparuzo,
Sinayitindanira impamagazo,
Ni ko kuyita Ruvutinka!
Impyisi n'Imana  Imigani[SEP]Nagiye ku rusenge ibitugu ndabitigisa
Imyambi ndayisokeranya
Abo twari turi kumwe ndabacyaha
Nitwa "Cyaradamaraye"!!
Uri mwiza Mama  Imivugo[SEP]Koko uri mwiza si ukubeshya
Sinkurata bimwe bisanzwe
Abantu benshi bakabya cyane.

Amezi cyenda mu nda yawe
Untwite ugenda wigengesereye
Udahuga wanga ko mpugana.

Ngo igihe mvutse ntarareba
Umfureba neza ndanezerwa
Ngira ubushyuhe imbeho ntiyaza
Imbehe yanjye ubwo ikaba ibere.

Imirimo yawe ndayigutesha
Imiruho yanjye ndayigukwiza
Amarira yanjye ndayagutura
Ariko ukagira uti, "Kira kibondo!"

Nzakurata uko bigukwiye
Ibere ryawe ni indahinyuka
Kuko ndikesha ibyiza byinshi.
Amaraso meza ahorana ubusire
Umubiri mwiza utagira inenge
Bwa bugingo buzira indwara
Ngo ejo ntazabona nituye!

Murezi utanga urugero rwiza
Uri Nyampinga ukagira ubuntu
Ntabwo urambirwa kuntamika

Ntujya usiba no kunkorera
Nyir'urugwiro nzagushima
Mubyeyi impamo ntimpahamure.

Ururimi rwawe rugaba ituze
Urugero rwawe nzarutora
N'umuco mwiza njye nkwigana

Nzakurikiza isuku yawe
Mawe nshima uri Mudasumbwa
Sinakunganya undi mubyeyi.

Ishuri ryawe riruta ayandi
Ubwenge bwa mbere wantoje
Ni bwo nahereyeho njya kwiga.

Kutiganda mfasha n'abandi
Ibyo mbikesha umutima wawe
Ntabwo wangomwe urwo rukundo

Utagukunda Rugori rwera
Ntacyo yaba amaze mu Rwanda.

Mutima mwiza uzira umunabi
Ineza yawe ivamo urukundo
Sugira sangwa uri Rudasumbwa.
Abo wibyariye tukurate

Data azaguhe urugukwiye
Rumwe udukunda utizigamiye
N'uwaguhanze aguhore hafi
Azakurinde amakuba yose.

Ni ibyo ndangirijeho none
Ariko nzongera ngusubire
Kuko uri mwiza Mawe nkunda.
NGOMA YA SACYEGA Amateka Inkuru ivuga kumugabo Sacyega war'ufite abagore barenze umwe[SEP]Sacyega yari umuhannyi w’ibwami, akagira abagore babiri. Umugore muto abyara abakobwa gusa, umukuru abyara umwana umwe w’umuhungu witwa Ngoma. Sacyega yatoneshaga umugore wabyaye abakobwa, ntiyite kuri nyina wa Ngoma kandi uwo muhungu ari we waragiraga inka za se zose, akaba ari na we uzikenura. Umunsi umwe, umwami atuma kuri Sacyega ati «uzanshakire imvi zitari ku mutwe, unshakire kimwa kimwa imisozi, unshakire ibumbabumba igarikabiganza. Uzanshakire ingongo ikeba amazi ajya ruguru n’ingongo iyakeba iyatandukanya. Uramutse ubibuze nkakunyaga kandi nkagutanga bakakwica.»
Abagaragu b’umwami bajya kwa Sacyega gusohoza ubutumwa. Sacyega arumirwa ayoberwa aho azakura ibyo bintu. Umuhungu we aza kubyumva, ariko aramwihorera ntiyagira icyo avuga.

Mu gitondo, Sacyega atuma umukobwa we ku bakwe be bose ngo baze basangire ikimasa yari asigaranye cyonyine, ngo agikoreho impamba. Nuko abakwe baraza, basanga Ngoma yahuye ikimasa, barakimucyuza, barakibaga, Sacyega n’umugore we n’abakwe be baririra, Ngoma na nyina ntibamenya amarengero yacyo. Ngoma ariko araza ashikuza ukuguru kwari gusigaye ariruka, ashyira nyina. Se abibonye abaka icumu amwirukaho, agira ngo arimutere. Abandi bati: “sigaho wikwiteranya na Sakabaka ! ”

Bukeye abakwe baherekeza Sacyega bajya ibwami. Ngoma na we yenda amasaka yari yameze uwo munsi, yenda imiheha, yenda intorezo n’uruho, arahambira, akurikira se, se agenda amucyaha inzira yose ngo nasubire imuhira; umwana akanga gusubirayo, bagira aho bagera bakicara bakarya, ntibamuhe. Baragenda bagera ibwami. Sacyega akoma yombi, ati
«Nyagasani ibyo mwantumyeho narabibuze, ahasigaye nimukore icyo mushaka.»

Nuko umwami atumiza Ruhuga ye, ati «nimumwicaze.» Bajishura umuheto, bashaka ingoyi yo kubohesha Sacyega, baramuboha.
Igihe amaze kuremba, Ngoma aba arahageze, akoma yombi. Ati «Nyagasani, kiza uriya muntu ni data. ” Nuko umwami ategeka ko bamubohora.

Ngoma ati «Data uyu yandiye ndi umwana we, andyana na mama, ariko singiye kumera nka we, dore ibyo mwari mwamutumyeho: imvi zitari ku mutwe w’umuntu, ngizi, ni amasaka basereka akamera, ikimwa kimwa imisozi, ni isuka bahingisha, ibumbabumba igarikabiganza ni iyi nshabiti bashisha, ingongo ikeba amazi ikayatandukanya ni uruho umuntu adahisha amazi.»

Nuko umwami ati « uyu ni we mwana wa Sacyega wereweho n’umusatsi ungana utya?» Bati «ni we.» Umwami agororera Ngoma ishyo ry’inka, amuha n’abagaragu, aba n’umuhannyi mu kigwi cya se, ati «Sacyega ntazongere kumbera umuhannyi ukundi.”

Ari Sacyega n’abo bari bazanye, ari Ngoma n’abagaragu yari agabanye, bose barikubura barataha.
Mu nzira baza kubona umugezi unyuze mu kuzimu, ugeze hirya uruburuka. Sacyega ati « mbe Ngoma mwana wanjye, ibi ni ibiki? ” Umwana ati: “simbizi.”

Barakomeza, bigiye imbere bahura n’ikinyabwoya intozi zagitonzeho, ati « Ngoma mwana wanjye ibi ni ibiki?» Umwana ati «ubure kubimbwira wowe mukuru!» Baragenda bigiye imbere nanone babona inkware iri hagati y’abana bayo. Sacyega, ati« mbe mwana wanjye ibi ni ibiki?» Undi ati « simbizi.»

Barakomeza, babona igiti gihagaze cyumye. Sacyega ati «mwana wanjye ibi noneho ni ibiki?» Umwana ati «mbare na mbariro wambarije, simbizi ! » Nuko bageze imuhira, abantu umwami yari yahaye Ngoma baramwubakira. Sacyega ajya iwe, yitereka inzoga z’amuki, aranywa arasinda. Amaze gusinda, arihwereza, abwira umugore ngo arapfuye, ngo kandi azize Ngoma umuhungu we. Nyina wa Ngoma agenda yiruka aramuhamagara, ati «mwana wanjye ko wari unshyize heza, umpaye amata, none so akaba apfuye, kandi ngo ari wowe azize, ni bite?»

Nuko Ngoma agenda yiruka, ariko azi neza ko se abeshya, yipfushije agira ngo aze amubwire ibyo yari yamuhishe. Ngoma araza ati «yemwe bahungu mwe! Ngoma naruha! Igihe tugiye ibwami, muzi ibyo data yankoreye n’abakwe be, muzi n’uko dutaha yabonaga ibintu akambaza ngo ni ibiki, nkamwihorera. Noneho reka mbibabwire abe yabaho! Umugezi wibiye ukuburuka ni ugukamira umugore w’ingumba, wamara gupfa ibyawe bikajyanwa n’abandi. Ikinyabwoya cyari ikinege, cyari!cyonyine mu bandi bafite umulyango, bakirya kitagira kirengera. Inkware mwabonye iri hagati y’abana bayo, ni umubyeyi wizihiwe mu bana be bamushagaye. Igiti cyumiwe mwabonye ni umugore wapfushije umugabo we n’abana be bagashira, agasigara yikunga wenyine atagira kirengera.»
Umutavu ucutse igicuku kinishye  Imivugo[SEP]Ndumva impuruza irenga impinga,
Impini yaturutse impande zose,
Igumya guhorera mu mibande,
Imihana yose yayisabitse,
Ihasuka inkiko izira imiburo,
Ngo rwa ruzi rw'igisaga,
Ubu rwisenyuye mu mibande,
Rusiba ibymbu ruziba ibyanzu.

Ndumva n'umuyaga nyaruhuha
Wirasaze mo nyaruhinda,
Inkubi irabira mu bikombe
Igakoma aheguka mu micyamu,
Ikaza imponda ho inkuru ntazi.
Inkuba zirivuga ibicu byose,
Imirabyo inyuranya mo mu birere
Iracicikana ica amahendo
Yo kuducuza iducura ibyanzu.

Ibyambu byagumiye izikuka,
Izirusha izindi kuvuza ihembe,
Ntizishaka guca amahendo.
Zirata izindi kuri gahunda,
Zirazihindira aho zihunga,
Hamwe umuhengeri wiganje.

Wa musenyi wo mu nkuka
Ntugiseruka habe n'inkumbi.
Ntaho wabonera n'inkombe,
Amazi yihariye ibisiza,
Abazi koga ni ugusanza,
Imana yabarasana ho bwangu
Ikazabegura ahunamuka.
Abatitoje iby'iyo nkeke,
Bose barasoma nkeri cyane,
Iyo batazitswe n'inkengero,
Badasogongeye ku muvumba.

Agacu gatendetse mu kirere
Kagumirije guca amarenga,
Karahatamba gateshaguzwa,
Nk'akataye inzira gasanzwe
Kagira imbata iyo kadusura.
Ubu kantaye umutego mu nda,
Umutima urikora ndikanga,
Mbunga ngana intebe nditeka,
Uwo nateteshaga aranzonga,
Nzunga nsetagura ibirenge,
Mu rugo hose ndahazerera,
Nkuba amakoni nk'uwikanga
Intare imukubiye muri Rugege.

Nabikomeje kuzengerezwa,
Nsa n'umusinzi zihimuye
Umaze gusabwa mo na muzunga.
Ikirozi cyanzize mu gituza
Umutima uzongwa n'isereri,
Nseko y'urwera, sata iwutaha
Inkuru imuturuka ho irantonda.

Uri inyuma y'ijuru, juru ryanjye,
ijisho ntabwo rimenya aho uri
Iyo ryatambamiwe n'impinga
Ihashya ibirunga kurenga ibihu.

Jyewe ndose umutavu ucuka,
Igicuku kinishye gicumukuruza,
Gicura inkumbi icumu rihoga,
Imyambi ihorera nk'uruhuri,
Cyangwa umuyaga w'ishuheri.
Ndose inkota yikubanga,
Ndose ubuhiri bunembera,
Ndose umutavu uvuka bwangu.

Ngeze aho ndikora mu ntambwe,
Ngo nze nywurinde ubutabere,
Nsanga ntifite mu nteruro,
Ndicara ubutama ndabutunda;
Rimwe nditerera ku kiganza,
Amaganya ambera ibiganiro,
Ngumya gutongana imbere mu nda.

Nayitonganije na Rurema,
Yo yandengeje uyu mutaga
Itaracyura umutavu mu nzu,
Kandi izuba ryica ishashi,
Nkanswe inshakirwa kuzisumba
Ikigera mu nsi y'iyayibyaye.

Uwansunutsa nk'ahagusanga,
Nk'aho utereye uteze kuramya
Uwakurangira inzira isumba
Iyo kujya kwiroha mu rusuma.
Nagusanganirana ubwuzu,
Ugashira ubwambure ukizihirwa,
Ubwo wankenyera ntube inkeho,
Wanyitera ugatega neza,
Ibitugu byanze gusetsa iminsi,
Dore ko ishungana nk'ishaka
Ko tuba inshike z'inshiramaroro.

Uwagutereza mu birere
Ngo maze amarebe akunshyikirize.
Natega urugohe nkaguheka
Ngo ejo udahindagara ku mabuye,
Cyangwa ukishita ku mishubi
Abanzi bashinze mu mayira.
Nagutekerereza ibyiza
Ibyago byenda bikarorera.
Nagusiga iminwe y'impumdu
Iminwa igahunda imivugo hose.
Nagusingiza rikarenga,
Ijoro rikeya nkiguha inkindi
Y'ubasumbye uwo nsanzwe mbona.

Sinkurota urahira cyane
Ko icyo cyaha bahamya ababisha
Uzira kucyumva uretse kucyiga,
Nkanswe yenda kucyigana;
Ko mu butoya umutima wawe
Warezwe utera uta ku rukundo.
Sinkurota uri mu miyonga,
Umuyaga usanza umusatsi wawe,
Wegamiye ibuye ry'umukomba
Ryimye inkongi urukoba rwaryo.

Sinkurota uririra hirya
Mu nsi y'igiti cy'umubirizi
Ibi by'abakobwa bihishira
Ngo ababashunga batishima,
Babona ukuntu ishavu ribica.

Sinkurota urora mu cyoko,
Ugira ngo cyezamitima cyawe
Yaza ari inkuba y'amarere,
Abanzi ukabata mu nkubara
Ngo ubone inkunga yo kumusanga.
Sinkurota uranga impinga,
Impini yaciye igikuba hepfo
Ngo nibatange Musaninyange,
Nk'aho wigeze uba inyamaswa
Yo gukskubwa mu mu muhigo!

Mana ihanga abahunze umucyo,
Igituma utererana abo utoye,
Ukabata mu ngeri y'ikirenga,
Utaretse byibura ngo ruhokwe
Bavogere bace umuvumba!

Reba rembo riseka neza,
Imbere ritatse urusaro cyane,
Inyuma ritembwa ho n'amasimbi,
Narigutuye ryisukuye
Kuko musigiye mu buranga.
Mbwrra icyatumye urita hirya
Nturihingutse ngo ndirebe
Turamye twembi inzira iduhuje!
Mbwira icyatumye ucurika ingohe
Ari mu rugomba amaboko yawe!
Mpa igihumurizo se ahubwo,
Uti, "Ari mu cyambu cyomokera ino!"

Niba ushaka kumpuzenza,
Ngo uzantunguze impuhwe zawe,
Zimpe none ndamye iyo neza,
Uzaba untunguza indi migambi.
Wibitinza ngitaka cyane,
Ejo ntiterera mu rusuma
Nabuze isimbi wandasaze.

Aho uri hose muhoza mwiza,
Ahubwo mpoze ibyo wampaye,
Ngo ujye umuhorana ari mu ruhando,
Kuko uruhanga rwe rugukwiye,
Rutarota rurora ahandi
Hatari mu ndiri y'urukundo.
Iyi nkongoro ntayicuke,
Nayimucenjemo bushumba
Nawe ubwe arerura ati, "ndashimye."
Imbwa n'intama  Imigani[SEP]Sacyega yari umuhannyi w’ibwami, akagira abagore babiri. Umugore muto abyara abakobwa gusa, umukuru abyara umwana umwe w’umuhungu witwa Ngoma. Sacyega yatoneshaga umugore wabyaye abakobwa, ntiyite kuri nyina wa Ngoma kandi uwo muhungu ari we waragiraga inka za se zose, akaba ari na we uzikenura. Umunsi umwe, umwami atuma kuri Sacyega ati «uzanshakire imvi zitari ku mutwe, unshakire kimwa kimwa imisozi, unshakire ibumbabumba igarikabiganza. Uzanshakire ingongo ikeba amazi ajya ruguru n’ingongo iyakeba iyatandukanya. Uramutse ubibuze nkakunyaga kandi nkagutanga bakakwica.»
Abagaragu b’umwami bajya kwa Sacyega gusohoza ubutumwa. Sacyega arumirwa ayoberwa aho azakura ibyo bintu. Umuhungu we aza kubyumva, ariko aramwihorera ntiyagira icyo avuga.

Mu gitondo, Sacyega atuma umukobwa we ku bakwe be bose ngo baze basangire ikimasa yari asigaranye cyonyine, ngo agikoreho impamba. Nuko abakwe baraza, basanga Ngoma yahuye ikimasa, barakimucyuza, barakibaga, Sacyega n’umugore we n’abakwe be baririra, Ngoma na nyina ntibamenya amarengero yacyo. Ngoma ariko araza ashikuza ukuguru kwari gusigaye ariruka, ashyira nyina. Se abibonye abaka icumu amwirukaho, agira ngo arimutere. Abandi bati: “sigaho wikwiteranya na Sakabaka ! ”

Bukeye abakwe baherekeza Sacyega bajya ibwami. Ngoma na we yenda amasaka yari yameze uwo munsi, yenda imiheha, yenda intorezo n’uruho, arahambira, akurikira se, se agenda amucyaha inzira yose ngo nasubire imuhira; umwana akanga gusubirayo, bagira aho bagera bakicara bakarya, ntibamuhe. Baragenda bagera ibwami. Sacyega akoma yombi, ati
«Nyagasani ibyo mwantumyeho narabibuze, ahasigaye nimukore icyo mushaka.»

Nuko umwami atumiza Ruhuga ye, ati «nimumwicaze.» Bajishura umuheto, bashaka ingoyi yo kubohesha Sacyega, baramuboha.
Igihe amaze kuremba, Ngoma aba arahageze, akoma yombi. Ati «Nyagasani, kiza uriya muntu ni data. ” Nuko umwami ategeka ko bamubohora.

Ngoma ati «Data uyu yandiye ndi umwana we, andyana na mama, ariko singiye kumera nka we, dore ibyo mwari mwamutumyeho: imvi zitari ku mutwe w’umuntu, ngizi, ni amasaka basereka akamera, ikimwa kimwa imisozi, ni isuka bahingisha, ibumbabumba igarikabiganza ni iyi nshabiti bashisha, ingongo ikeba amazi ikayatandukanya ni uruho umuntu adahisha amazi.»

Nuko umwami ati « uyu ni we mwana wa Sacyega wereweho n’umusatsi ungana utya?» Bati «ni we.» Umwami agororera Ngoma ishyo ry’inka, amuha n’abagaragu, aba n’umuhannyi mu kigwi cya se, ati «Sacyega ntazongere kumbera umuhannyi ukundi.”

Ari Sacyega n’abo bari bazanye, ari Ngoma n’abagaragu yari agabanye, bose barikubura barataha.
Mu nzira baza kubona umugezi unyuze mu kuzimu, ugeze hirya uruburuka. Sacyega ati « mbe Ngoma mwana wanjye, ibi ni ibiki? ” Umwana ati: “simbizi.”

Barakomeza, bigiye imbere bahura n’ikinyabwoya intozi zagitonzeho, ati « Ngoma mwana wanjye ibi ni ibiki?» Umwana ati «ubure kubimbwira wowe mukuru!» Baragenda bigiye imbere nanone babona inkware iri hagati y’abana bayo. Sacyega, ati« mbe mwana wanjye ibi ni ibiki?» Undi ati « simbizi.»

Barakomeza, babona igiti gihagaze cyumye. Sacyega ati «mwana wanjye ibi noneho ni ibiki?» Umwana ati «mbare na mbariro wambarije, simbizi ! » Nuko bageze imuhira, abantu umwami yari yahaye Ngoma baramwubakira. Sacyega ajya iwe, yitereka inzoga z’amuki, aranywa arasinda. Amaze gusinda, arihwereza, abwira umugore ngo arapfuye, ngo kandi azize Ngoma umuhungu we. Nyina wa Ngoma agenda yiruka aramuhamagara, ati «mwana wanjye ko wari unshyize heza, umpaye amata, none so akaba apfuye, kandi ngo ari wowe azize, ni bite?»

Nuko Ngoma agenda yiruka, ariko azi neza ko se abeshya, yipfushije agira ngo aze amubwire ibyo yari yamuhishe. Ngoma araza ati «yemwe bahungu mwe! Ngoma naruha! Igihe tugiye ibwami, muzi ibyo data yankoreye n’abakwe be, muzi n’uko dutaha yabonaga ibintu akambaza ngo ni ibiki, nkamwihorera. Noneho reka mbibabwire abe yabaho! Umugezi wibiye ukuburuka ni ugukamira umugore w’ingumba, wamara gupfa ibyawe bikajyanwa n’abandi. Ikinyabwoya cyari ikinege, cyari!cyonyine mu bandi bafite umulyango, bakirya kitagira kirengera. Inkware mwabonye iri hagati y’abana bayo, ni umubyeyi wizihiwe mu bana be bamushagaye. Igiti cyumiwe mwabonye ni umugore wapfushije umugabo we n’abana be bagashira, agasigara yikunga wenyine atagira kirengera.»
Inka ya Ruzirabwoba 1  Inka[SEP]Kera habayeho inzoka n'uruyongoyongo maze biracudika, ndetse bigeza n'aho kunywana. Uruyongoyongo rubwira inzoka, ruti, "mbere yo kunywana, ndabanza nasame undebe mu nda, nurangiza nanjye ndore mu yawe."
Inzoka iti, "ese ibyo urabishakira iki nshuti twabanye?" Ruti, "ndagira ngo ndebe ko hatarimo akangononwa." Inzoka iti, "ibyo na byo, ngaho nasame uroremo uko ushaka." Uruyongoyongo ruroramo, rurashishoza rugeza mu murizo.
Inzoka iraruhindukirana irarubaza iti, "ese hari ako ubonye?" Ruti, "rwose ubanza karimo, mbonye hacuze umwijima!" Inzoka ni ko kurusubiza iti, "nushaka ushire agahinda nta bwo ari akangononwa ubonye, ahubwo ni ukugira inda ndende!"
Uruyongoyongo ruriyumvira, hashize akanya ruti, "ngaho dupfe kunywana, ariko sindagushira amakenga!" Nuko biherako biranywana, bibana mudendezo, bigatumirana bigasangira amayoga.Uruyongoyongo rwituriraga mu misozi miremire, naho inzoka ikibera mu kibaya cy'ishyamba ry'ingati.
Ngo hace imyaka, ishyamba ryo kwa Nzoka bararitwika, ryose rishya ururimbi. Inzoka ihutaho ituma ku ruyongoyongo ikitaraganya iti, "gira bwangu, hurura ay'Uruniga, usume ay'Ururumanza uhute ay'imbogo, ugende ay'inyaga, uze unteturure ndacikirijwe!"

Uruyongoyongo rukibyumva ntirwatindiganya, rusya rutanzitse, rwiruka amakubaruhu rutabara umunywanyi warwo. Ngo rugere ku kibaya rusanga ibyo rwabwiwe ari impamo, rubwira inzoka yizinguriza ku ijosi ryarwo bwangu ruherako rurayigurukana, rurenura mu bicu.
Kera kabaye, rurananirwa, ruratentebukwa, rubwira inzoka, ruti, "ngiye kugushyira hasi nduhuke nibura akanya gato," Inzoka iti, "ibyo wirota ubikinisha, dore inyuma yacu inkongi ni yose yabaye inkorashyano, ni akanya gato ngashya wese ngakongoka, ahubwo ongera umurego dukundure."
Nuko uruyongoyongo ruriyandayanda; nyamara ay'ubusa, rugeza aho kugusha ubuconsho. Ngo rujye kwarara kugwa hasi, inzoka iti, "nugwa hasi nanone nta cyo uri bube ukimariye, ihangane dore ibintu byakomeye." Uruyongoyongo ngo rukora iyo bwabaga ariko intege ziranga zirabura, rwihonda hasi ntirwasamba.
Inzoka irarureba iti, "genda shahu n'ubwo upfuye bwose ariko upfuye unyumvishije ikinyenga cyo mu kirere!" Nguko uko ka kangononwa uruyongoyongo rwavugaga mbere yo kunywana. kagaragaye.

Nyuma y'ibyo, bene Ruyongoyongo basera i Gahanga bahiga ya nzoka n'urubyaro rwayo.

Iyo ni yo soko y'inzika yabyaye inzigo y'uruyongoyongo n'urubyaro rw'inzoka.

"Guca ku nda n'indyarya ni ugusigira abana impyisi ugasinzira"
Inzoga ziranga zikandenga  Imivugo[SEP]Inzozi ziranga zikanzonga
Zanibyayemo inzigo ndende
Zikaba zimbuza no kugoheka.
Nabuze umuhannyi wahanura
Akandangira uko nzitsirika
Cyangwa ukuntu nazitsinda
Dore ko zanga zikaba imvaho.
Inzira y'ishoka ibaye inzitane!

Izahoze zotana zidakomanya
Ubu zatewemo n'amatage
Zirata izindi kuri gahunda
Zikazitera gutatana
Zikazitesha inzira y'ishoka
Izirusha izindi kugira umwaga
Ziraziheza kuri gakondo
Zizikumirira ku gahinga
Zikazitoza guhera ishyanga
Ngo amariba yazo ntazihaza
Kandi yuzuye akanasesa!
Ngo aho kuzireka nazo zishoke
Zinayasangire uko bikwiye
Zahabambye ngo ntibishoboka
Nibiba ngombwa zirayasenya!
Zirata ibicaniro biracika
No ku gicumbi ziraca ibintu.
Zirakubangana zica hirya
Zicura impuha zirimo impuruza
Zijya umugambi wo guca ibintu
Ngo aho bukera ni ugutsemba.
Izidakurikiye uwo mugambi,
Zo ziraterwa kwa kajwiga
Zikanacumitwa amacumu atyaye
Zanatanzwe ngo nizibambwe
Niba zitengushye iyo gahunda.
Nyamara kandi jye nkabikenga
Igihe zikuwemo Nyirimanzi
Ahabwa uburozi aho kumukeza
Akanagwa ishyanga inyuma y'ishyamba
Ibijya gucika bica amarenga!
Inzozi narose ziragatsindwa!


Inzozi narose ziramhanda
Kuzirotora bikantonda
Nkunva navuza iya Bahanda.
Ndasaba cyane ngo bibe impuha
Ariko bikanga bikaba imvaho.
Ndabona akaga karuta akandi
Imisozi imhunga n'abayituye
Imhumu zanga zikaba nyinshi.
Ibyari imhundu bikaba induru
Icyo mfashe cyose kikaba iyanga
Mbura aho nâga nkamanjirwa
Nkanga nkabona isi iramhunga.
Ndarora hirya nkarora hino
Nkabura n'umwe wantabara.
Amaganya asumbye ijabo n'ijambo!


Ndabura ibyange nkabura ibyambo
Ihanga nsanze ngirango ntuze
Kuko ndikekaho kuba ihirwe
Abishi bange nkahabasanga
Ubwo bidatinze bakansonga.
Inzozi narose zo ntizisanzwe!

Ndabona umuliro waka hose
Imhande zose ari mu nyenga
Naho ubuturo ari umuyonga.
Ndabona batwika amazu y'abantu
Niy'Imana ntibayitinya
Bayihinduye iya shitani.
Ndabona amaraso atemba cyane
Asa n'umugezi uhurura cyane
Ngaca i kibungo ngo ntayareba
Aho ngeze hose nkayahasanga.
Ndabona umwijima ucura inkombe
Nawo umupanga wo ucura inkumbi
N'imiborogo izana inkubara
Inkuru mbi ikwira kw'isi hose.
Ndabona abange batatana
Babatarambanya nk'inyamaswa
Bata ibibondo babibacuza.
Ndabona inkongoro zo na kagoma,
Imhehe zose zo na bihehe
Bihekurana ibyishimo
Bikora umwuga wo gukubura
Intumbi nyinshi ziri ku misozi.
Ndabona inkota imwe y'ikigembe
Imena amaraso yiyongeranya
Maze amasasu nayo agasonga.
Amagerenade yo na rokete
Uwo bayateye ngo aba ari boss
Kuko bihuta guhutaza
Ntabatere rwaserera
Ntabatakire abatesha igihe.
Ya mafuni ntagihinga
Imilima cyangwe se n'ibisambu
Asigaye ahinga imitwe y'abantu.
Ndabona ubuhiri bunembera
Ababukoresha batembera
Bivuga ibigwi bidegembya
Baseka cyane banaririmba
Ko nta mpongano y'umwanzi!
Umwanzi ninde se mumbwire?
N'uyu wicwa atitabara?
Cyangwa uwica abatamurwanya?
Imitwe iracibwa baca amarenga
Bacacana baca i kibungo
Ngo ubitinya cyangwa ubyanze
Ni ikigwali ntazi umurimo.
Bagaca hirya bagaca hino
Bakamucira kuba igicibwa
Byanarimba bakamucuza
Byanacambwa nawe ubwe akicwa
Abiwe bose bakabatsemba
Ngo babahora ko ari ibyitso.
Imitwe iracibwa ntakimwaro
Maze abahanga mu byo kuvura
Bakigisha uburyo bwo kwica,
Ngo nibidakunda guhamya ikico
Uboneza neza Nyiramivumbi
N'udapfuye azaba ikimara.
Amaguru agenda barayacoca
Asumba ayandi akaringanizwa
Bayaca mw'ibice ngo aringanire
N'aya rubanda rugufi rwose,
Ngo kuba muremure ni icyaha.
Naho amazuru asumba ayandi
Ngo kuba asongoye birasebetse
N'umuti wayo n'ukuwo kuyaca.
Impinja zose barazisekura,
Nk'ubufu cyangwa se nk'ubunyobwa
Iyo zidahonzwe se no kumabuye
Cyangwa zihabwe abazibyaye
Ngo bazîhondere babareba
Ibyo nibabyanga nabo bahondwe.
Ku ma sitade ho birarenze!
Ibyari futu ubu n'ibindi
Umutwe w'umutoza niwo mupira
Maze abo basangiye iso n'isura
Nibo bategekwa kuwukiniraho.
Ibyo kuviyora byo ni nka yambu
Cyane cyane abafite impanvu
Umugera ubagejeje ahagera umwanzi.
Hanateye ubu n'umudeli
Uwo baviyoye bamuhaze
Ntibanareba uburyo yashegeshwe
Cyangwa ubusembwa bamusigiye.
145. Aho kumusonga ngo anaruhuke
Bafata acide bakamushora
Inkota munda ikahaca inkora
Inkongi y'amaraso ntibakange.
Ibisuti munda ntibihatangwa
Bimwe bihinguka mu gatuza
Bakamutwara nk'iyumuhigo.
Ngo kwica benshi si ugucumura
Iyo byatanzwe muri gahunda
Byateguwe n'imbaga nyinshi
Maze na radio ikabishima.
Ngo ubica hirya bamuce i Rwanda
Iyo mbaga ntawuzayifunga
No mu rubanza ntizatsindwa
Kuko amahanga azahabamba.
Ni biba no kwicwa ntitinyukwa,
Kubera ubwinshi bw'ababishinjwa
Ngo babishatse banasubira
Nk'aho ubwinshi busiba icyaha
Cyangwa yenda bo bava amazi.
Ese ejo none byaba imvaho?
Ko mbona byaba bifite imvano?
Nti byaba akumiro nk'amavunja?
Inka ya Nkoronko gira inkomoko!
Dushire se imhumu n'imhungenge Ngo ubutabera twabubonye?

Uruzacirirwa mu gacaca
Sinzi niba ruzashoboka
Kuko rucibwa bacishiriza
Banaca hirya y'ukuri nyako
Ngo ejo rutenderi itabacika
Ibyo kwiyunga bikabagora
Uwaruciye niwe rureba
Abakamushinje barabiceceka
Nawe uwarusimbutse wariraye
Ahitamo kuruca akicecekera,
Akarumira bunguri atanakanje
Ngo bitamucikana ari incike
Dore ko benshi bahaguye
Cyangwa basigaye ari inkeho.
Ishyano riguye ntirihanurwa,
N'abazavuka bakaribwirwa
Ntibazaryumva nk'uwariraye.
Iherezo ry'ibi jye sindizi,
Dore ko byanga bikaba ibindi
Kandi iminsi ari imitindi.
Izi nzozi ndose ziragatsindwa
Simbifurije kuzirota
Nange ubwange ziranzonga
Ntimuzirote nizice hirya
Ingoma bihumbi mutazirota
AHUBWO MWESE MUROTE IMANA
Amajuri  Amahamba [SEP]Iya Kanuma umugungu atuma turimba abanyaburama,ndavuga inka mu kiririmbo cy’abashumba,itwaza yivuga asoma ubuki.Umwihunge wa Ruhogo,bayibwiye ko Rwagitinywa yatashye I Mbuye,imbaraga iyirega mu muriri,inzira iyishakira aho idasanzwe. Amajuri ;Gitare cya Butera yateze itera hejuru,abakobwa b’I Nyanza bayambitse ingabo mu nda,Ndoha ay’ubusa yanze kurisha Gasese n’agasigati k’inyana,ngo icyo gihemu ntiyazagikira mu bantu.

Ibihamagaro by’inka;Sembugo nayo ndayizi,ntiyibika yaroshye abanyaruyenzi,abenshi bahera mu nkuba inkomane zibarenganya,baganya batabaza umusare w’indongozi,bati ”warwambutsaga ari inyange noneho rwabaye inyanja ,n’ibisiga ntibikiruca,inzovu isigaye ikandagira igatebera ,bati “Nibayireke ni Ruguranura ku mpeshyi ,bazayihe intumbi yihambire ni isanzwe ihotora induru iyo manzi ya Simugomwa “
Ibyivugo by'Amaningwa  Ibyivugo[SEP]Igice cya 1

l. Byavu bya Mureganshuro afatiwe ku mwaro wa Gisaya, ati: "mfite umuheto wanjye Rwego rugana urwo mu bagabo ku Cyeshero cya Ntosho, ngo pfukama umurase mugabo udashashira amagate, ndapfukama ingoma inyumva neza i Nduga, nyikatazamo mbwira Karinga ibigwi.

2. Inshyikanya ku mubiri ya Rugema ahica, icumu ryera ikigembe nariteye umuhima kuri Gakirage, akirangamiye ubwiza ndarimugabiza riramugusha nk'ubukombe bw' intare; mbonye ko rimubaga ndamushinyagurira, nti "aho si wowe wenyine, n' uw' i Bunyabungo ni uko namugize."

3. Intwari bazi Rukazamihigo, ndi ubukombe bw' inyamibwa, indege y'amarere maremare yangurukanye bidatinze inkura i Bujumbura sa moya, ingeza i Bruseli sa tanu, nsanga abasoda bahangaraye, sinakurwa umutima nk'abanyamusozi, imbunda nyirekurana umurego.

4. Intwari yemeye kurinda ya Nyirimbirima, imbuga nayituye mu gituntu cy'umuhizi, abatinyi bata ingabe, abatware bati "ni Mugabo urasana ubudatuza wa Rwitarika amasibe, ngombwa ya Runihangabo, iyo njya kwegura ingogo sinuzura n' inganizi."

5. Inyuramahanga isonga Ruhanika, Ruhimbaza kurwana rw'umutwe wahamye, iyo nuhiye uruti rw'umuniho ndwana ishyaka ry'iwacu, Rubabaza iteme Rudakukwa n'imitima, ngira ngo nshake ikigomwa cy'intore, aranga aramunshikana; Rwabiza icondo rirahinda, ngakubita ndi intwari y'ibanze.

6. Mashema y'intwari ya Nyantaba, iyo nishimanye intanage intambara ndayiharira, nta we undinda mfite umuheto, nategeye n'ufite ingabo ndamurasa, urutoki rwa marere rucana n'amaganya; intoki zifashe igifunga zirakongoka, nywitira ko Rurigurabagabo; nawubonye inkaka muri izo nkuba, sindakawubona icyangwe; ndi kumwe n' icyaga twahize ubugabo.

7. Minega yibasira igitero nkivuzamo inkota, umuhungu wo mu ngeri nemeye guhiga, ndi ruheza aho induru ivuze, ntimugira isuku mwe munzaniye irivaruganda! Ndwana ibyo nahize, ibyo guhunga nabigize terera iyo, umwami
w'i Gisaka azi icyo namumariye.

8. Mwerekerarugamba wa Rugemanduru, uwo basenga isuri wa Rusengatabaro, ndi sesero ry' ibyima, ndi uwabarinda ibyuma, ngeze mu nduru ngaruka mu ntambara nta bwoba.

9. Ngoga ikotana ishyanga ngo hatagira igisigara, ya Rusengatabaro nabaye imena mu z' imbere, nta wangurana umukinzi byamukura ku nkomere zinkunda ibikabije, nazikingiye umubiri Kinyanza cya Butaka, nategetse urugamba
ku manga ya Ruharaye ndwiciraho.

10. Ngambwa nabaye ingangare mu ngabo ntihagira umpinyuza, Mpabuka nta rugamba ntabamo ingenzi, ndi Ngeyo itayoberana aho rwamye, inanga ndutikura mo indekwe.

ll. Niciye i Bushora na Kibumbu, nicira i Buvugangema na Musekera, nicira mu Butagendwa bwa Ngiga, Rwirahira Musahaha rwa Musatirizanzira, bagize ngo Busigi na Ruserera ntiyambukwa, nayambutse ndi kumwe na munywanyi wanjye Rusengo rwo mu Ndaheranwa.

12. Niciye i Bushora na Kibumba, nicira i Buvugangema na Mutakara, nicira mu Butagendwa bwa Musekera, bagize ngo Rusizi ntiyambukwa, nayisimbukanye impirita ndi inyamaswa y'imico myiza, yaruzimizambuga, ndi intwari y'amarere; niciye ku Cyeshero cya Ntosho, umwami angabira kabiri, ndi Rwuhiramisakura rwa Mirindi izira gutuza.

13. Nkubito itihoreza induru, Rutikurana amakuza, nsanganya igitero n'iyo gihingutse ngiterana imbaraga, Ngarambe itikura imbere y'ingabo ndi Rwema badahiga, ndi Nkubito idasubiza imihigo ya rugamba, ni jye Rutavutsamakuza.

14. Nkubito y'abadahunga, ndi Ruhungira iminega, Rwego rw'ikirenga; igituma abahungu banyita umusore, igihanga sinakimereye ubusa, kera nari igihangange. Ubu ndi igihezabugingo, ndi ingoro y'Imana, Rugaraguramacumu rwa Ngarambe, sindambirwa ku rugamba, nk'abahungu b'inkorabusa, ndi umusore Gatendera, Nkota y'umugara, nyamukemba abo isanze.



Igice cya 2

1.Kayonga ka Bwihura na Bwihuramisakura mu Bwira na Nyampaka, nishe Bitahura uruguma, ngira ngo nshake ikigomwa cy'intore, aranga aramunshikana; Rwabiza icondo lirahinda, ngakubita ndi intwali y'ibanze.

2.Rubibi rw'intwali rwa Ntalindwa, Rudakemwa sindikura mu ntoki naliteranye icyusa, nabaye icyogere mu nyambo, nimanye inka n'inkomere nagimbuliye abatabazi mu Bweru bwa Juru, nabaculije inkumbi nacyuye inka n'imfizi, mba icyegera cy'umwami.

3.Rudacogozwa n'abafozi indi mitwe yigishwa kurwana, sintoterwa gutabara ku nkiko ishyanga, iyo nkiranye n'intambara urwo rugamba rukirwa na bake; inkuba ya Runyagiranduru nkubita inshuro nyitera amacumu.

4.Rudindagiza guhama, ndi itumbi rya bukana, nalindagije Mudakikwa na Mukikababisha, iyo nshatse kubura indekwe nsa n'inkangu y'i Buhoma. Igituma abahungu bankunda nuko ndaza umutima ku ngimbi y'umuheto, mu gitondo nkazawuzindukana, ndi isata bakomera igatumburuka, akambi kanjye k'urutete nagakubise umunyagisaka, nirukira kumushahura

5.Rugaragara aho Indinda zikotanira, Rwamucurankumbi ndi rwisasira abarakaje imihigo, ndi rusanganirantambara, nkayikubita inshuro abatangira bakanyifuza; ingabo yanjye ni isuli ya rusanganira abafite imyambi

6.Rugema rudatinya intanage intambara nyiboneza amakuza, Rwema rwo kubarusha nkundirwa no kuboneza inti, nimanye Rwabizambuga; nimanye Sekabwa ka Musanganya, nagimbuliye abatabazi mu mutwe wacu banyita inkaka, nitwa Rutagerura ubugabo

7.Rugina ruhora umutware ku mutima, ndi rukera intabaza intambara imaze kurema imyambi irangira, ndi nyamwicara ku murere abakobwa bakanzanira inkuruba yo ku Muvumba, ivugisha umugabo amagambure; ndi nyamuca mu gakangaga abakobwa bakagacira icyo, ngo mico myiza yanyuze aha!

8.Runihura rwa Kiroha, ndi Ruhigira rwa Ntindo ngera iyo rwaga nkarwana, ndi Rucyahirwa abo ndusha, kukotutarugeranaho, ndi Njyarugamba mboneza amakuza mu rukubo abatirinda bikubura.

9.Rushimutamuntu rwa Nyamashara, ndi imfizi y'icyaga kandi ndi ingare n'ingalika mu mahina, nkaba imfizi itsinda bihinanye, ndi ruburamanywa Rwagitinywa, rutabura ubugabo ngeze mu babisha, Rwagitinywa rugina ntibamburanya itabaro, ndihoramo jye nyamibwa y'umutwe.

10.Rutajabukwa n'imitima ingamba zimisha imituku, rwa Nyilimbirima ndi intwali inkotanyi yamenye; yanshinze urugamba rukora amaraso, ati Rwampingane! Nti: Rukaragandekwe nangana n'ababisha iyo duhuye ndarakara.

11.Rutegurambura Rwagitinywa ndi Imana y'abatabazi, igihe nishe Gifashi zifashe aka Bunagana, nari umwana w'umushumba, baherako bandirimba mu itorero, icyo gihe na n'ubu nitwa Inkomezamihigo nabyirukanye nkili umwana.

12.Ruti rutikura intore intambara icy'ubwo Rwagitinywa, ngira igitinyiro mu bahungu, nkaba ruhananti mu gituza intwari zimaze gushyikirana; nkaba rushitamugabo, nkubita negura inshuro, umuheto wanjye ntukezwa n'abirabura.


Igice cya 3

1.Ruyenzi rw'ivumbi, nagiye gusoza urugamba nsanze ruremye ngumayo, ibitugu ndabitigisa, imyambi ndayisukiranya, abari mu mpinga ya Rukukumbo bati: Ubanza ariho ruremye, bati: ya Ndemarugamba iranesheje ujye utarama ijabiro

2.Rwabugiri yari yansizeho intwali yo gutsinda amahanga, zirakubira nku bita iy'imbere, nica Senyamabango mu Butagendwa; uwo nyina asohorezaho umutima ndalimucinya rimucikiramo; nti: Wimvunira uruti nta handi nzakura umunzenzi; ndi Nyamutwarajoro mu ijanja, ryanga gucya nkalibangira ingata, ndi akamasa k'ubugabo ka Rwangaguhunga, wakagera mu ruhanga ukaba wihaze amagara

3.Rwigerezaho intwali zisarika n'ababisha rwa Mutagisha ndi ubukombe banshimira imyato, ntwara umuheto ukaba impangare uhora utaruhuka intambara n'intanage zawo zirawizihiye. Nyimbuzi ubwo aduhereye inkindi i Kabare, ilya mpinga ya Kirabo iratwibonera, ilya mpinga ya Ngoma kwa bene Mbogo ntituragatuma bageza imbavu hasi; uwo muheto wararanzwe Shyali hirya y'ishyamba lya Ngabe, wararanzwe Nyarusange rwa Ngeruka hilya y'urugerero rwa Magege; wararanzwe Manyeli ya Mashinga hirya mu ishakiro ly'inkuba n' amasirabo, zawishinjijeho ntizawukuraho n'ibango na limwe

4.Rwizihirangabo rwa Mugenza, icumu ririnduza abatanagishije, naritoneshereje uku1i ubwo nditeye nyili umuheto ku Gatare ka Mubimba, naramwishe sindakamudandaza, yaborogaga ryamugejejemo ubugi rirasohoka risesa amaraso, aralisinda nk'uwari asanswe hasi, liramuhorahoza nk'uwo kuri Mashaki, nalibanye igisagara mu ntambara y'ibuvune, narivunyije bene wabo barapfa barashira, n'abasigaye barahaba, ryabahalishije igihugu cyabo

5.Umuheto wanjye ni igitare wumva igitero ukavuga ibigwi, ingabo yanjye isengatabaro ikingira iz'inkenzi bananiye Rukanikamugabo, ndi uwaraye mu mihigo ndi Cyaradamaraye.

6.Umuheto wanjye ni ikiramvuramvu nawuramvuye hakulya y'ishyamba lya Ngabe, inzovu n'intare zawikubanzeho ntacyo zawutwaye, zawusize uruheha mu ruhekane rwa ruguru, nywugejeje imuhira abakobwa basiganira kuwusiga, abahungu basiganira kuwisimbuka; nishe agasimba gasa n'umuntu mu mpinga ya Rukukumbo, maze gutontoma nk'intare, ujye utarama ijabiro.

7.Umuheto wanjye n'umutana, nagiye impaka n'umukinzi ngo ntiyatoboka, ubwo ndapfukama nkoma imilindi hasi ibyuma byivugiza nk'ingoma hejuru y'ingabo, arashya wese wese bose batinya kumukora ngo badashya ngo yanyagiwe n'inkotanyi cyane; ni bwo negukanye izina ry'ubutwali nitwa Ruhalirwashema rwa Yuhi; ni jye ngabo itabwira ababisha neza, maze abatakili umutwe w'inkomezakulinda bagahungana iminega, ujye utarama ijabiro.

8.Uwo indamutsa idakema na hato, rutiyuhiza umuheto nkunda gutakisha, warakaliye itabaro, sinawutiza mu ngango nagambiliye n'umutasi nti: Uze kuntabaza mu museke, sinacana mbaliye urukerera ngishyikirana n'intambara intoki nzongeramo umurego, ndafora ntambutsa urwano, ngejeje ku nkike y'urutugu, umukinzi mutera ubwoba ingabo ye nyishingira imitimba mu mabara, amabango amutakara imbere; izuba ry'amanywa rimuvuyeho ntiryamumara imbeho, nsigara nsingiza uwantanagiye.

9.Uwo inyamibwa itarumvwaho gutinya, sindakawutinza mu ngango nagambiliye n'umutasi, nti: Buzajye gusesa nicana, nshyikiliye Rwamuza n'umuronko, intoki nzongezamo umurego ntambutse Urwanda umukinzi mutera ubwoba, iyo nkuba yo mu z'i Ruguru nanga izi ntambara nitwaza Rusenamugabo; Ngoga bavuga inkubito impinga ibyaye iz'umutwe, nitwaza Rwuhambavu.

10.Uwirahira bicika uwananiye aho rukomeye wa Rukikanshuro, ntwara ijana ry' imisakura ndi Indoha barata y'umurasanyi wa Rutisukirwa, Kalinga nayimulikiye imyambi yasohotse, na Rushimirwabigwi ati: Mbe ntwali yo mu masonga, ati: uraze n'amashinga yanshinguraga ingobe mu ngondo ingundizi mu bitugu.
Ingoro y'umwogabyano 2  Inka[SEP]Indakalira kuvusha ya ruhalirwashema
Umuheto ukura amahanga ku ijabo,
Waramvuwe mu ijuli rya Rutete
Aho waturutse ni mu rikomeye
Ruteranyangabo, inkaka zawukojejeho urwano
Rwema rw'umuronko ababaji bawugize inyamibwa
Mu kuwuntura ari inkare, babonye ko udakwiye ab'amakenga
Bati: nimuwushyire Inkotanyi cyane, we uzagira icyo awumaza.
Nywuhangajemo uruge uhinduka isarabwe
Ingabo nzigenda ku isonga, ni usanzwe ndi isibo
Tugisakirana n'urugamba, nibasira ufite impenzi
Ayitambitsemo amacumu abili, ndayikongeza n'umuvarugamba
Aho bayishingiye icondo mpaca icyuho,
Icyuma cyigerera ku mubili w'umukinzi, ari ugukura mu gitugu
Mbona umusakura umukungamo inkangwe,
Inkwaya irangira amaze kugwa.
Maze gutagaranya iby'i Bushagire, ntabaruka nambaye icyuma
Gitera abagabo ishema, bakinshakajemo cyane mvuga icyo namaze,
Nti: Rutinduka namwicishije umugereka, mu kuwukabura nkura mu gitugu
Usohoka yawukwijemo ibitenga, na we mukeba agitera umugeli,
Na Rwantabo ni uko namugize.
Umugaba muteye ubwuzu,
Ati: Murangamirangango, urampimbaje ngwino umbwire ibigwi.
Nti: Kuli Rugeyo nahagalitse umuhinza,
Nivugana umuheto wahiliwe n'ishya ubwo nambitse ingoma yacu.
Ati: Rwizihirangabo ubwo muteye kuli Ndago,
Ko induru yavuze ukitangiza guhurura, ni wowe wafatiliye Abahima?
Nti: Urabaze Nyilingango,
Ingundu nayigabizaga nyirayo agaragurika mu nkoro y'inka!
Ati: Ese Ndengabagahizi ko bawugwijeho amashinjo,
Uwambaliye ku cyenda gisa?
Nti: uwo kwa Murengezi yasagaga icumu,
N'uwo nacuze inkumbi mu Busarasi;
N'uwo nasigiranye mu misibo y'intere,
N'ubwo duhomboye inteko nalishe.
Ati: Ndengabaganizi, uwambaliye ukuli,
Ni umulimo w'intwali abatigeze mu ntambara nibegame uwivugane.
Nywiregeye mu byano nizihira abagabe b'Inyarubuga,
Abashakamba bandangamira nywusumisha
Bampitira mu ngororano, mvuga n'aho nabaye ingenzi
Ntawe ukingisha impaka,
Bazi ko Impangazamihigo yanterekeye gutsinda amahanga.
Utugurube dutatu  Yafatiwe ku mugani muremure w’icyongereza “Three pigs" bawucira abana[SEP]Inyama iti:
Have Nyirambohera urimba uri imboga!

Igishyimbo kiti:
Ni wowe mboga mbi
Wowe mburane
Wowe mboneka rimwe!
Jye iyo ntaraboneka
Nkinga ingabo y'ikibabi
Bakandya umushogoro!
Naba kandi nabonetse
Nkagurirwa intebo
Nkavomerwa na nyiri intege.
Ikibariro cy'igicuku
Kigasobanura amabano
Mu marembo y'amabuno!

Inyama iti:
Nanjye ndi Rwanamiza mu nkono
Rwa Mbungira nyikebe!
Inyamibwa y'inyama zombi
Ya Rukurungira inogo
Kurya nogeye ku mbehe
Sindatirwa inganga
Rwema ndi Ingorabasyi!
Anansi n’Ubwenge imfashanyigisho Kera kera hashize abantu ntibari bazi ikintu nakimwe. Ntibari bazi uko bahinga ibihingwa, cyangwa uko badoda umwenda, cyangwa uko bakora imikoresho by’icyuma. Imana Nyame ijuru yari ifite ubwenge bwose isi. Yabubikaga ingono y’ibumba.[SEP]Kera kera hashize abantu ntibari bazi ikintu nakimwe. Ntibari bazi uko bahinga ibihingwa, cyangwa uko badoda umwenda, cyangwa uko bakora imikoresho by’icyuma. Imana Nyame mu ijuru yari ifite ubwenge bwose mu isi. Yabubikaga mu ingono y’ibumba.Umunsi umwe, Nyame yanzuye ko iha Anansi ingono y’ubwenge. Buri gihe Anansi yarebaga mu inkono y’ibumba, yamenyaga ikintu gishya. Byari bishimishije!Igisambo Anansi yaratekereje, “Nzahisha inkono mubushorishori bw’igiti kirekire. Izaba ari iyange gusa!” Yafumbye akagozi karekare, akazengurutsa inkono y’ibumba, inayizirika ku igifu (inda) ke. Yatangiye kurira igiti. Ariko byari bigoye kuri igiti n’inkono imukubita ku amavi buri gihe.Buri gihe umuhungu muto wa Anansi yarari hasi areberera. Yaravuze, Ntibyari kukorohera iyo wurira inkono iziritse ku mugongo ahubwo?” Anansi yagerageje kuzirika inkono y’ibumba kumugongo, byo byari byoroshye cyane.Mu gihe gito yari yageze mu ubushorishori bw’igiti. Ariko ubwo yarahagaze aranatekereza, “ninge wakagobye kuba nfite ubwenge bwose, none dore umuhungu wange ni umunyabwenge kundusha!” Anansi yari arakaye cyane kubera byo bimutera kujugunya inkono y’ibumba hasi kuba mu giti.Yamenetse mo ibice k’ubutaka. Ubwenge bwari aho bwo gusangirwa na buri umwe. Kandi nuko abantu bamenye guhinga, kufuma umwenda, gukora ibikoresho by’ibyuma, n’ibindi bintu abantu bazi gukora.
Inzoga ni Nzobya  Imivugo[SEP]Uyivana mu kibindi
Ikakuvana mu bagabo
Iyo imbwebwe yenda gupfa
Igenda iririmba amahamba
Igirango irahimba

Ko unywa ugahirimba
Uhirimbanira iki?
Mu rugo abana bahirima
Ku karago batariye
Mu rugo nta gitoki
Nyamara wicariye igitariro
Ibitoki byawe bihagatiye icupa
Aho guhagatira icumu
Urebera icumbi

Dore waracupiye
Usigaye uca inshuro
Inshuti zikagushuka
Ngo shahu uri umugabo
Ngo uzi gushakisha

Ubona icupa ugatitira
Ugasamba ugasusumira
Ugatuza uritikuye
Ugakunda ugashira ubwoba
Nk'utigeze ubworo
Ibyivugo bigatongora
Ukarata ibyo utigeze
Wiringaniza n'abandi

Inzoga ni nzobya
Inzoga iroshya
Ikwereka ko abakobwa
Bose ari inyambo
Ko ari maso y'inyana
Nubwo waba utagira inganzo
Iguhindura Rugamba
Ukiga kuganira
Amenyo yabo ukamenya ko yera
Umusatsi wabo ari umusana
Uti, "bite se muko"
Si uguseka ugatembagara
Amafaranga ubwo ukayasesa
Ugatereta Musanabera
Ugakeza Nyiramukesha
Ukubirije Mukayoboka
Nawe ibere ubwo akarirega
Akakwereka no mu bikari
Mu bibero bibengerana
Akakwereka ko yariboye
Akaguterekera amaso
Uwo mwari utagira isoni

Ubwo umusinzi agata amazi
Ati, "Ndasakiwe"
Uyu munsi ndasamura
Sinkishwe n'umusonga

Inzira ntibwira umugenzi
Umugera ukugeze ku buce
Uracira ntagwe
Urugo rwabaye itongo
Akagabo gahimba akandi kataraza
Inshoberamahanga  Imivugo, Ubumenyi[SEP]Waceceka ni iki?
Mbere ko tugwirwa n'urugogwe
Ngo tubone urw'imbwa yaboneye kw'iriba
ibintu bikagera iwa Ndabaga
Twari dusanzwe dutuye ahaga
Turirira mu myotsi
Duheze mu ngabo ya Sabyombyi
Turi hagati y'amenyo nk'ururimi
Tuba hagati y'umupfu n'umupfumu
Tutagira shinge na rugero
Twarabuze epfo na ruguru
Twarakubiswe ibiti bibisi
Bakadukubita agati n'ishwima
Badukenyeza rushorera
Dusigara iheruheru
Aho dusabye ibiraka
Tugataha amara masa
Twimyiza imoso
Batubyina ku mubyimba
Tukarara tutaraye
Tubazwa imvura
Tuba mu mazi abira
Turaza imitima iswa
Tukarureba rukadusiga
Twifashe micunda na minagwe
Ntawe utunywera ho amazi
Duteretse inzara n'umusatsi
Twirya tukimara
Twarejeje ayo mu gahanga
Turuha uwa Kavuna
Dutuma imbwa kurahura
Twibaza inkwi n'amazi
Ducuranywa amazi n'isazi
Dushakira ubwiza mu mazi
Tubunza inkondwe mu bakazana
Dutega amashyi amashyiga
Twari tugeze ku buce
Duhora tuyacekwa
Twiganya intaho
Kubera kwisiga tukisanga
Duhera kw'iyogi
Dusera imbere
Dushya ingohe
Ducana intoki
Dupfanye agahiri n'agahindi
Tugurwa n'ishyamba
Abari bashatse
Baraza amaboko mu bibero
Turebera izuba munsi y'umusego

Dore ko nta mpyisi tudasera
Duha igihugu umubyizi
Dutahira imbyino
Tuyora ishingwe
Biba ibyo gukamira mu kiva
No guhungira ubwayi mu kigunda
Cyangwa kuvomesha urutete
Dutega zivamo
Dutanaga ibishwi
Tugosorera mu rucaca
Ducurangira abaheshyi
Dufata ayaguye
Duhembera uwazimye
Duhomera iyonkeje
Biba ibyo gucuma ibyashiririye
Dusera mu nda
Dusera Sabahini
Ibintu biradogera
Bitubera icuraburindi

Tubonye bikomeye
Habaye iw'abandi
Tuti Bagabo ba mama
Ko tugiye mu y'abagabo?
Twinyara mw'izunzu
Tujya gukoma yombi
Tujya gukura ubwatsi
Amazi atararenga inkombe
Ngo tubarure mo abiri
Arabanza atuzirika ku katsi
Dukubita ibipfukamiro hasi
Dusanga yaragiye ibisiga
Yasukumye amazi
Yabaye ibyatsi
Yandika umunani
Adushaka ho akamunani
Yasinze imirarwe
Ibishwi byona
Avuya aya Ndongo
Yaka umuriro ku mahembe
Atanaga amagweja
Dusanze nta kajyamo
Ari mu gicuku
Ari uguta inyuma ya Huye
Ari uguhana igihu cya Nyantango
Dutererayo utwatsi
Nawe giti mu jisho
Wiyise biti bibisi
Ku giti cye
Avunagurira ibiti mu matwi
Tuti bite?
Igiti gikoma iki!
Ntiyatureba n'irihumye
Yishyira agati mu ryinyo
Yikinga inkori mu maso
Yigira uw'ejo
Si ugucuranga ayica imirya
Yibaza niba twiraza i Nyanza
Tubaririza i Mututu
Nk'abaheruka inzira mu ki
Yibwira ko duca umugani ku manywa
Cyangwa ko twigira nyoni-nyinshi
Ati mushira amanga
Munashishwa na nabi
Mukora mu za Mironko
Si ukwirashisha utunyoni
Twibwira ko ari amashyengo y'ibishyimbo bishyushye
Tuti ntuturye turaguhekeye
Birabe ibyuya ntibibe amaraso
Ntitwamenya ko dushyize agati mu ntozi
Dukanze rutenderi
Adutunurira iritukura nk'igishirira
Adukorera irya mugani
Tuhakura imbwa yiruka
Ubwo kaba karabaye
Iryavuzwe riratashye
Dutawe muri yombi
Dutwawe intambike
Batwereka uko intama zambarwa
Benshi bisengura inzira
N'ubundi abihunguye ivu
Dore we ko yari n'ivu rihoze
Iyo birabye ivu
Abaje kubashengerera
Bibwira ko bashaka kubavana amata mu matama
Ari bo babakuye igitaka mu kanwa
Tugwa mu kantu
Tubura urwo tuvuga
Turaruca turarumira.

Hari ku manywa y'ihangu
Igihe imbwa zimenera imbwa agahanga
Maze wandeka ni iki ?
Rugize rute
Dore uwamuroze ko atakarabye
N'ubwo afite ibya Mirenge
Agira akaboko karekare
N'icyangwe mu minwe
N'ibivumvuri mu mutwe
Umutima urizinonga
Maze aranga yanga umwami
Yanga guhereza inkoni
No gukubita inkoni izamba
Asa n'ubwire bwije nabi
Arya karungu
Arakabamba
Apfuruta ubwimba
Aba isusa n'ifurwe
Yigira nyirishyamba
Ahaguruka n'imizi n'imiganda
Ingoma ayikubita umurishyo
Avugira ku mutsi w'iryinyo
Nk'aho twariye ingoma amenyo
Ategeka ko nta kwicara
No kwunamura icumu
Inkima itarashe
Maze abana ba gihanga
Mw'ijoro rya giti na muntu
Mu gicuku cya mvahe-na-njyahe
Mu mpinga ya yihande
Abarara ku rugohe
Abagera amajanja
Abiba umugono
Ibibondo bikebye imongi
N'abari bamaze kuyapfundura
Ababera rugaju
Muri iryo joro ryananiye abarinzi
Abararaho inkera
Abagirira ibya mfura mbi
Maze baragatora
Abakamira mu kitoze
Abakamurira umuravumba mu mazuru
Abanika ahanze uburo
Asya atanzitse
Abagerakaho urusyo
Abanywesha amaganga
Abamariraho umushike
Abogeraho uburimiro
Abatoza umusyi w'uruhindu
Asiba amarembo
Nta n'umwe wakwuwe mu ya rubamba
Ntiyagira uwo acira akari urutega
Igihe matene ivunje urume
Ijya guta nyina
Ishweshwe iba yinogoye.

Maguru ya Sarwaya ni we warusimbutse
Imana ikinga ukuboko
Nawe kubera ko yarigaswe n'imbwa mu birenge
Ni we wakoze iyo bwabaga
Atutira ijoro
Akubita impyisi inkoni
Agenda nka nyomberi
Bamwokeje igitutu
Acika nk'indekezi
Ashyira ku murindi
Akizwa n'ibirenge
Abaza amaguru icyo yayamereye
Yiruka amasigamana
Akarizo akazingira ku mugongo
Amaguru ayabangira ingata
Inda ayirambika ku muyaga
Kibuno mpa amaguru
Kibuno mpa amaguru
Abereka igihandure
Arabasiga ikirari kiruma
Ikirere kirara ubusa
Agera iyo umwana arira nyina ntiyumve.
Ubucuruzi bwa Nshokeyinka 1  Imivugo[SEP]Ingurumbanya byahamye
Ya Rwihatamurimo,
Ndi isibo y'abacuruzi,
Simbangamira abategetsi!
Banteje inka zabuze umusoro,

Bampamagaye mu iteraniro,
Mu kwikora njyana umufuka!
Nywubanye umuhanga mu isoko;
Nibandangaza aho riremye,
Nywuhunitsemo ukomeye

Nywukundira kutayata!
Wumvise uko nunguka,
Uhinduka umugusiro!
Ni uwamenyereye kutangizwa,
Utoza imari kugwira!

Abumvise inka naguze,
Bati "Rugomwa yabaye umugaga,
Nta mugobe ukimurenga ataguze!"
Inzoka  Ubumenyi[SEP]Inzoka ni inyamaswa iteye ku buryo butangaje. Igira umutwe mutoya ariko urwasaya rwayo rukaba rinini cyane. Zimwe zigira umubyimba wiburungushuye, izindi zikagira ubwataraye. Umubyimba wayo kenshi uba muremure, ndetse ngo hari n'izigira uburebure bwa metero cumi. Uruhu rwayo rukunda kugira amabara meza. Inzoka irumva ariko ntigira amatwi agaragara inyuma. Amaso yayo ntashobora kureba hirya no hino Kandi atwikiriwe n'utuntu tumeze nk'indorerwamo, tuyibuza gutokorwa.

Naho iyo igenda ahantu hasennye cyane kandi hanyerera nko ku kirahuri cyangwa ahahomesheje sima, irizunguza ariko ntive aho iri. Inzoka zimwe z'inkazi iyo zigenda mu ishyamba cyangwa ku butayu buriho amabuye zigenda zikubanga zihuta cyane. Hariho n'izurira ibiti.

Inzoka nyinshi zitera amagi mu bijyo, mu bimene by'amatafari cyangwa by'amategura, mu birundo by'amabuye, no mu myobo. Ariko ntizirarira ayo magi. Izindi nkeya, nk'impiri, zirabwagura, amagi yituragira mu nda ibyana bikavuka bigenda.

Ku isi hari amoko menshi y'inzoka, ndetse ngo yaba agera ku bihumbi bibiri n'imisago, naho mu Rwanda yaba ashyitse mirongo irindwi n'atanu. Muri izo nzoka twavuga uruziramire, insana, ingambira, inshira, impiri, ifuha, imbarabara, insharwatsi, ikiryambeba...

Inzoka yirwanaho kwinshi, ikoresha ubumara, ikihinduranya yigana iy'inkazi kuyirusha ibyo bigatuma itinyika cyane. Igafata ibara ry'ahantu iri, bityo ikagaragara biruhanyije nk'uruvu. Hariho izihisha mu mashyamba nk'insana n'ingambira, zikitendeka ku mashami y'ibiti.

Abantu Banga inzoka kuko zirumana, zimwe zikagira ubumara bwica. Nyamara zifite akamaro: zirya imbeba, ibivumvuri, kagungu, inzige, ibihore, n'ibindi. Inini bazikuraho impu zikorwamo inkweto, udukapu, udusakoshi n'imikandara. Mu bumara bw'inzoka abahanga mu buvuzi bakuramo imiti ivura abo zariye, ikingira abo zitararuma n'indi ivura izindi ndwara.

Kenshi inzoka irya umuntu ishaka kwirwanaho, n'iyo uyendereje ntiherako ikurya. Muzarebe nk'ibiryambeba, ntawe byakura, keretse ubirakaje bibona ko ushaka kubyica.
Uw'ubuhanzi bw'ubumanzi  Imivugo[SEP]Umutima aho uterera mu gitereko
Urukumbuzi rwabaye ubukombe
Rucamo ibikumba ruremamo ibikombe
Rwambikwa ikamba kubera ubukambwe
Dore ko duhuje guhigira kuruhumuriza
Twese duhugira kurubohora
Ngo igihugu tugikize amahane n'amahugu
Duherutaka Intababaza itarakubita umurushyo
Ngo indushyi nazo zikubite agashyi
Maze ishyanga ziharwane ishyaka
Abahungu b'ingasaguhunga bahunguke
Abasore basokoze basohokane isuku
Mu rwa Gasabo bahasubirane isibo
Bigobotore ingoyi y'ingoma ngome

Ntiwatebye mu kuyitabira
Inkera-gutabara ntiwarirara
Inganzo igusubiza mu buhanzi
Urazihimba indirimbo zirimo umurimbo
N'amagambo agamije imigambi
Umuhogo w'ihogoza uhagurukana imihigo
Urarigorora ntiryakugora rirakugoboka
Urarirangurura rirangirira mu mahanga
N'abahanga ribinjira mu gihanga
Imfizi zirivuga imbyeyi ziravumera
Imitavu yanga gukubitwa ibitovu
Inyana aho zinyanyagiye isi yose
Zanga kunyagirirwa inyuma y'inyanja
Zari zararongotanye kubera gutana
N'izari zaragishe zikagira umugisha
Zibwirana ubwende n'ubwenge
Gutahana ubwira butari bwira.

Ujya imbaga imbere ufite imbaraga
Ingabo uziterana ingoga inkunga
Imirenge uyiha ibirenge
Imirundi ifata imirindi
No ku birindiro byo ku Murindi
Umara iminsi ubaha morale
Urazicuranga biryohera inanga
Uburanga buraziranga
Radiyo Muhabura iraguharara
No mu mihana iba ihanika
"Ubumanzi" iba ari yo ibanza
"Ikizungerezi" irazizenguruka
Ya yindi ijimije y'umujijima
Imisharwangondo ishayayana imishanana
Isingiza imisozi n'ibisiza
Ikarutaka ibibaya n'amataba
Ikarugenda imibande n'imigende
Igaterera utununga tw'ibirunga
Igatambika imicyamu igatambagira intara
Ikarwoga ibiyaga imigezi n'inzuri
Igatemberana n'ayo mazi atemba
Ni yo ibyutsa rubanda
Kuri Radiyo Rwanda

Isohotse isozwa n'"Iribagiza"
Iriba ry'urubogobogo
Aho urikaraga ritagira amakaraza
Iyo yo ni isonga
Ikaba ishashi ishashagirana
Ishokanye ubushishozi n'ubushobozi
Iyo umaze kwibaruka
Kandi unamaze kumurika
Wantuye ikantungukaho intunguye
Nanze kuzindukana amazinda
Sinatinda ingeze mu ntoki
Mpinira hasi ndayikina
Ibiherekeza-majwi binyuze amatwi
Amakondera n'umwirongi
Biragendana bitarondogora
Ku murongo w'indongozi
"None Twaza" yarantwaye
Irangiye "Impuruza" irarangira
Nyumva niyumvira ko numvirana
Ndayicuranga ndayicurura
Kugeza aho ibicu n'igicaniro
Bincinye akara bincira amarenga
Ko urucanda rucogoye n'igicuku kicumye
Mba ntakicaye
Ubwo ncugusa umubyimba ncinya akadiho
Nterura agacuma
Niha agashinguracumu
Njya kuyacurika
Ibicuro bituma nicura
Kubon inshuti n'incuke barashiriye kw'icumu
Abacumuye ntibacirwe imanza
Abatumye bicika bakaba baticuza
Amahoro uharanira bayahungabanya
Ni urujijo ngo abajujubya babe ari bo bijujuta
Ndajajwa amarira abyigana ambyina mu maso
Nyibyiringiye arajojoba
Ijuru ryijimye mw'ijoro ry'ijigija

Ntirushira shenge nshengereye
Nari nashize nashegeshwe n'ishavu
None nashishe nsheshe ibyishimo
Nshongore washishikariye kuruhesha ishema
Uri ishingu ishimishije ishinjo
Reka tugushagare nturi igishagasha
Uri mu nkingi zirwubatse inkike
Inkindi ukinditse ntawe uyikerensa
Urwo utamirije ntirwagutamaje
Ntucike intege komeza intego
Ukomeze uzitere zibe igitego
Ugire ibintu ugire ubuntu
Abarahira bakwirahire
Mu mpeta uzambikwa impotore
Oya bambe ugira imbabazi
Urwo ukunda abawe si ruke mu nda
Reka tuguhunde impundu
Nyampinga ntawe ukurusha impuhwe
Urwakubyaye warukamiye imbyeyi
Uri imfura ntiwibagiwe imfubyi.
Karyamyenda insigamugani Karyamyenda gashima kishyuye[SEP]Rimwe umunsi w'ubunani wari wegereje, hakaba umugabo n'umugore bari bamaranye imyaka myinshi. Ku mugoroba wa joro baricara baganira ibya mva he na njya he! Reka si umunezero bari bafite bombi, dore ko uwo mwaka wari unashize bawufitemo amahoro n'amahirwe menshi.
Ariko se ugira ngo urwo rugwiro rwarawushoje? Byabara karihariya. Ikije guhungabanya icyo kiganiro cyari cyuje ituze kije kuba iki? Reka wiyumvire.

Henga imbeba bubeba igire itya iti, "tururururuuuu!" ibace hagati, yanduruke. Batangira kuyiha urw'amenyo bariyamirira cyane karahava, baraseka, barakwenkwenura, sinakubwira! Aho bazanzamukiye umugore ati, "iriya mbeba nahoze nyibona muri iriya mfuruka y'epfo."
Umugabo ati, "oya, imbeba iturumbutse mu mfuruka ya ruguru, ni ho nahoze nyirora isereganya."
Umugore ati, "rwose iturutse hariya hepfo!"
Umugabo ati, "rwose waroye nabi iturutse haruguru."
Umugore ati, "ibundi ndakuzi nta cyo ujya wemera, wakwemeye ko nayibonye neza!"
Umugabo ati, "n'ubundi ni uko abagore mwabaye mujya impaka za ngo turwane!"
Undi ati, "aha wenda ni ibyawe wava aho uhakana ko mvuga ukuri ngo, ni ay'abagore!"
Umugabo ati, "ndakuzi."
Umugore ati, "ndakuzi ari njye."

Si bwo umwe azirimukiwe! Si bwo undi afashe ubushungu, Si bwo bashunguranye ubwo! ye ngaho, ye nguko, ruri hasi hejuru!
Umwe ati, "urushyi nturuzira."
Undi ati, "ngiyo inkoni,
umva umugeri,
umva igipfunsi!.."
Nuko barakomeza baragundagurana, amaherezo baza gukizwa na mbuga! Kuva uwo mugoroba barasirika ntihagira uwongera kuvugisha undi. Burira buracya, bakirakaranyije, burongera burira!

Bukeye umunsi w'ubunani uragera. Noneho umugabo iby'abagabo, agerageza kurura umugore we. Aratangira aramubwira ati, "niko nyirana! ko urora umwaka mushya watangiye, tukaba tutari dukwiye kuwutangirana uburakari, twakwirengagije ibyo twagiranye ejo tukabyihanganira, maze umwaka tukawutangira neza!"
Umugore ati, "rwose nanjye ni ko mbyifuza!" Nuko baraseka, bifurizanya umwaka mushya muhire, mbese biba nk'aho nta cyo bigeze bakorerana kibi. Baranywa, bararya bishimira umunsi w'ubunani. 

Hashize umwanya, umugore arahimbarwa abwira umugabo we ati, "erega n'ubundi twari twapfuye ubusa, wowe se ko nakubwiraga ko imbeba iturutse hariya ukanga kubyemera!"
Umugabo ati, "ibyo byo kabishywe ntabyemeye, si ho yaturutse, yari iturutse mu mfuruka ya ruguru!!"
Umugore ati, "waroye nabi."
Umugabo ati, "waroye nabi wowe!"
Umugore ati, "nta cyo ujya wemera ndakuzi!"
Umugabo ati, "wowe wavutse nta cyo wemera!"
Umugore ati, "urasubiye kandi!" Ubwo ga nanone intambara iba irarose!
Baremveka barwana inkundura!

Icyo gihe uwabakijije ngo ni Ntiburakibara!

Jye sinari mpari, nari nigiriye i Bugibwa nidagadura na Bunani.
Yabiguyemo urwuba Insigamugani Kwihwabana ibyishimo by'agakabyo. [SEP]Umunsi umwe izuba ryahuye n'umwijima, riti, "mbese nka we uba ushaka iki mu gihugu, ntuzi ko abantu bose bakwanga, ibintu byose bikugaya? Impamvu yo kwibonekeza uyikura kuki? wahura n'izuba nturive imbere?
Ibintu byose ni jye byifuza nijye bicikira, ni jye bikunda. Ndatunguka byose bikampa impundu. Inka zikahuka, umugenzi agafata inzira, umuhinzi akajya mu murima, inyoni zikabyuka. Nka we se weguye ujya he?"
Umwijima uti, "Shyuuuu! Ibyo uvuze Zuba ubitewe n'iki? Ugize ngo uranduta kandi ari jye waguhaye izina? Iyo ntaba umwijima ni nde wari kumenya yuko uri izuba? Ukwikuza kwawe kwaguhimbiye ikinyoma ngo ukundwa n'ibintu byose!
Jyewe ndakwanga, nanga abikuza, kandi n'ibintu byose birakwanga, kubera icyocyere cyawe cyabimaze kibibabura. Uretse n'ibyo nta kintu kigukunda wampaho umugabo.
Niba utanyuzwe, cyo tujye kureba ikidukiranura umva ko wikuza ngo uranduta, undutisha iki? Ko ushaka abagenzi, ntariho bacyurwa na nde mu icumbi? Abahinzi baruhuka gihe ki? Si jye ubacanira indaro ngahemba abakozi, kandi nkabaruhurira bakaryama? Ngo tugende turebe icyatumara impaka."

Biragenda, umwijima ubona impyisi, ubwira izuba uti, "ndaguha abagabo batatu, uwo mu nyamaswa ni uyu. Hasigaye uwo mu nyoni n'uwo mu bantu. Cyo wa mpyisi we ntubere, niba ukunda izuba bivuge, niba kandi ari jye ukunda ubivuge."
Impyisi iti, "jye nikundira umwijima!" Umwijima uti, "ntakubwira Zuba yuko ukwikuza kwawe kwaguhimbiye ibinyoma! Uwo ni uwa mbere!" Izuba riti, "hoshi va aha nta rubanza rwo gucibwa n'impyisi!"
Biragenda bisanga igihunyira. Umwijima uti, "cyo na we nyoni dukize kandi imanza zacu ntiziruhije, ni ukwihitiramo. Ari izuba ari jye, ukunda ikihe?"

Igihunyira kiti, "kera nari mfite amaso meza, ubwo muruzi yahindutse imituku ni izuba. Ryayarashemo impiru, iyo ntakugira riba ryarampuhuye!" 
Umwijima uti, "ntiwumva kwikuza kubi! Hoshi dusange abantu noneho ugende ubwerabwera!" Biragenda bihura n'umujura ati, "izuba ni umwanzi wanjye, ndubaka rigasenya. Naho wowe, ngukundira yuko ntunga ngatunganirwa."
Umwijima uti, "ahooo! Sinakubwiye ko nta mukunzi ugira; ari wowe ubwawe wikunda,ukikuza. Reba rero aha amaboko make aterera imico myiza, none mba nkwivunnye. Shyuu, ukava iwanyu mu ijuru ngo uzanywe no kunyirataho!"

Izuba riracemerwa. Rigiye kugenda, agacurama kati, "umwijima waguhenze ubwenge, abagabo waguhaye ni inshuti zawo gusa, genda wange abo bagabo, uguhe abandi. Nukumpaho umugabo mu nyoni ntuzange, kuko nguruka; nukumpaho umugabo wo munyamaswa urashime, kuko nonsa abana nka zo.
Umugabo wo mu bantu, ushime umukannyi ubarira impu n'inkanda, ni we wanga umwijima." Izuba riragaruka ribwira umwijima riti, "abagabo wampaye ndabanze, mpa ahubwo abandi. Nuramuka wanze, ntunsindira aha tuzagera ku Mana." Umwijima uti, "hoshi dusange Imana idukize, nta bandi bagabo nguhaye!"
Biragenda no ku Mana, birapfukama biraramya biti, "Nyagasani dukiranure, utubwire urusha undi akamaro." Imana iti, "mwembi mugira akamaro, ntakitagira akamaro ndema!

Ubwiza bw'umubiri bugaragazwa n'izuba, ariko umutima witonda ukagaragazwa n'umwijima ni cyo gituma bamwe barata ubwiza ku manywa, mu ijoro bagakora bupyisi, bakaba inyamaswa mu zindi. Nimugende muturane. Kandi nimugirirana izima, uzashobora kwimura undi azamwimure, nabinanirwa mubane."
Izuba rikura ubwatsi, riherako rigerageza kwirukana umwijima. Umwijima uhungira mu nsi. Nuko bacana, umwijima ugahunga, umuriro wahwama umwijima ukigarukira. Ngaho aho byaturutse ko umwijima uhunga urumuri.
Ibisakuzo  Abakuru[SEP]Ziraca i nyabikangaga : insya z'umutwakazi

Inkoni nziza imera ahaga : imboro ya musaza wawe

Imbuga nziza iboneka ahaga : igituba cya mushiki wawe

Gatinze kazaryoha : agatuba k'uruhinja

Nyawineneka : umusundi ku ntebe

Nyoko ntaswerwa aradimbarwa : isekuru

Kiva kivitse : imboro mu gituba
Inkerarugamba y'umuhungu  Ibyivugo[SEP]Ibyivugo by'abagabo 1

Inkerarugamba y'umuhungu
Ab'imihisi ntibamburanya imihigo
Barareka nkayibanza jye ngabo y'umutwe.

Ndi imbonezamyambi ya Rugina
Ndi umugirwa w'intore
Intambara iteye ubwoba nyibanza imbere
Ndi Ruterabwoba ndi Rutaramanaguhiga.

Ndi isata ishoka bagasamara
Ndi bishyika bishyika umutware ku mutima
Ndi Inshyikana ku mubiri
Ndi ingeri yasumbye inkiko.

Ndi Mihigo itarambira abahungu
Minega icyaha induru
Rubabazigitero igitaramo gihimbaje
Ndi Rutikanga urukubo ndukotanamo.

Ndi Ngabo itagerura icyusa ya Runyagiranduru
Intambara ngezemo ntishogosha
Nkaba imanzi y'abacu.

Ndi Ngoga bavuga inkubito
Ndi Rukerakubarusha
Inyamibwa narogeye mu yindi mitwe.

Ndi Rubimbura ahananiranye wa Simpunga
Umuheto urengera imfura nywuhorana mu ntoki.

Ndi Rudakubana mpamya induru
Indamutsa murwanira ishyaka
Ndi umuhungu udahehembya amakuza
Ngira impambara mu mihigo
Nkesha indatirwabahizi.

Ndi Runihura mbanje mu iteme
Intwari bahariye ibanze
Rudasongerwa n'amasibe
Ndi inkuba ihindana iminega.

Ndi Rupfukamiramakombe rwa Nyamukeba
Ndi n'Imanzi ya Rukubamo
Semwaga wa Rugango
Ndi ingabo inesha igitero.

Ndi Rutayoberana mu nduru rwa Semwaga
Rukabu ntwara Rubibi rugerna ikirari
Nyibana mu nduru
Runihuza iminega
Ndi icyamamare cy'umutwe.

Ndi Rwema rw'intare Rubaririzakobe
Inshongore sinagarambye ndi Rubabazigitero
Ndi umugabo ushita ababisha ku ndekwe wa Rushimirwabigwi
Ndi umushumba w'urugamba
Ndi uragira amakuza.

Nkubito itihorera induru
Rutikuranamakuza nsanganya igitero
N'iyo gihingutse ngiterana imbaraga
Ngarambe itikura imbere y'ingabo
Ndi Rwema badahiga
Ndi Nkubito idasubiza imihigo ku rugamba
Ni jye Rutavutsamakuza.


Ibyivugo by'abagabo b'intwali 2

Impindanyamugabo ya Mpabuka,
Ntwara amacumu asohoka mu ngabo.

Ingabo yanjye ni isuli ibana n'iya Rusanganirantambara,
Iyo nyishandaje mu rugamba ntirugaruka,
Ababisha banyita Rukenyantambara.

Ingare ya Ruhanga ndatsa rugashya.

Inkomeza kulinda ikubitana ishema n'isheja ry'abato,
Ndindana ingabo.

Inyamibwa ikwiye Musinga, ya rusakara mu mahina,
Ntwara umuheto w'urusobe.

Inyamibwa yo mu nziza, ya rutazilikana guhaba,
Umuheto udashyirwa isuli imbere, nawugize mana y'abagabo
Ntawanjye ukomereka nywufite.

Iyanjye ngabo ni igitare ibana n'iya Rutambikamugabo.

Ndi igikwerere maze guhama, ndi ubukombe butava izuba,
Ndi nyamutera inka kureta.

Ndi igisagara cy'ubukombe kidakomwa imbere n'abashakamba.

Ndi impalirwasibo ya Rukemasibe, simpunga zicana.

Ndi impuruzwa y'impezamihigo, rudasubizwa n'induru,
N'ubu mu mahanga baracyandilimba,
Ngo icumu lyanjye ni rudahararukwa n'intoki.

Ndi inshogozamugabo, niciye mu ntanzi,
Abatari intore intambara irabagarukana.

Ndi ingorabahizi nisheshekajeho inkindi, ndi ruti batinyira ubutwali

Ndi inkubito idakubana mu ishiraniro, rushengererantambara,
Intore itumirwa aho rwaremye, ndi rutsirika ababisha igihumbi turwana.

Ndi inkubito ya Rutikurana, Rwagitinywa icyaga cy'inkwaya,
Rutaganira n'icyangwe, ndi Rucyaha igitero.

Ndi intore ya Nyantabana, ntawe undinda iyo mfite umuheto.

Ndi Mihosho ya Rutare, ndi rutaramana guhiga,
Rutirengagiza induru, intwali nshaka kwuhira indekwe.


Ibyivugo by'abagabo b'intwali 3

Ndi Minega icyaha induru Rubabaza igitero,
Inyamibwa y'abankunda
Rwema rw'umutwe ndi ingenzi ibamenera.

Ndi Minega idasa n'impunzi, intambara isezeye abayisalika,
Rwamwaga nsezera ingabo.

Ndi Minega ya Rubimbulirangabo, sintiya gukotana ikobe livuze.

Ndi Minega ya Rugambwa, ndi rukanika abo ndusha kuba umutwe.

Ndi Mutarugera wa Rugina, ishyanga mpagomwa umusore.

Ndi Mvutaguranamitali ya Rutamu rw'isabutanga,
Uwo abatware bakundira icyusa,
Mu Mbuga na Nyamisagara nasatiye intambara.

Ndi Ngoga ihanikira abatinyi, abatali aho rukomeye bakubirwa inyuma.

Ndi Ngoga ya Rugango, urugangazi mpindana umwaga.

Ndi Nkubito ilirimbwa ku iteme ya Rutanguranwashyaka,
Ndi ruti rwemeye amahina,
Ndi Ngoga bavuga imbaraga ya Rubabazandongozi.

Ndi Nyamuhurura bahunga, wa Ruhozamihigo, ndi Ruboneza ayera ibirenge.

Ndi Nyamukabukira ilidahemba, lyajya guhemba ligahetura.

Ndi Nyamutikura inshuro ibigembe wa Rugemanduru,
Umugirwa w'urugamba narukenesheje banyaga Inyagirabahizi.

Ndi Rudacogozwa n'abafozi, nikingiye ingabo itanyeganyega.

Ndi Rudakenga bavuga imihigo, rutaganira nsumba ibigarama,
Inkebamugabo ya Bigaga, narashwe mu biganza mvuna igaju lya Munana.

Ndi Rugaragara ku rugamba rwa Nyandekwe,
Imfizi irwana ishyaka, ishyanga, baranyifuza,
Ngo ndi Milindi imenera ingabo.

Ndi Rugaragara urugamba rukomeye,
Ndi rusesa igitero igitondo kigatangaza.

Ndi Rugaragara mu z'imbere, rushinguka mu z'inyuma,
Ruterabwoba, Sebuharara Nkombe ya Rugina
Nimanye inka mu nkoko, inkomere zinyita Rugina.

Ndi Rukanika amakuza, ndi Nyilimbaraga y'ishyaka,
Ishyanga ntibaranshira amakenga,
Ndi inshongore ikaraga ababisha, ndi ruti rutavaruka n'amahanga.

Ndi Rukelikibaye amasonga abaliriza iyo bicika.

Ndi Rusakara nkubita inshuro rwa Ngabo nziza,
Niciye ku cy'ihubi, abahungu bahurura bantabaye,
Nkitwa inkerarugamba itagamburura mu mihigo.

Ndi Ruti rutavaruka n'amahanga, abo mu mutwe wacu baranyifuza,
Ngo yaje Rukabu bisunga isonga batijana.

Ndi Rutinywa rutima intambara igicuza, ndi icyaga kibageruza.

Ndi Rwamamara mu ntambara,
Rwa Mutagisha imitwe y'imenerarugamba,
Iyo nzilimo ntizikubana ngungiza amahina.

Ndi Rwema rw'abahizi, rwogezwa n'abagabo rwa mucurankumbi,
Abanyamahanga bangize indahiro.

Ndi Rwigerezaho intwali zisalitse,
Ndi nyamuca aho batinya wa Rubuza imanzi gutabara,
Ndi ruti ruhorera abishwe n'imyambi.


Ibyivugo by'abagabo b'intwali 4

Ndi Rwogezwa n'ingabo rwa Ngango,
Singarambira urugamba nka rubanda rw'inganizi,
Ntwara amacumu adahemba.

Ndi umunihuzaruti wa Rutamu urugamba dutonganye ntirutaha,
Ndi rubalirizakobe.

Ndi umuzibanduru wa ruzingandekwe, ntwali imena urugamba
Iyo nyibanguyemo amakuza abatali isibo barasigana, nkarwigiraho na Nkubito.

Ndi uwo amahina adakura umutima,
Uwo imbambanyi zikundira kwizera wa rwuhirandekwe,
Ndi umutegeka w'intambara intore zangize uwo kulinda.

Ngoga yasiliza mu masoko, Ntare yasanze ndi rusumbanyamugabo

Nibiliye mu iteme niburukira mu itabaro,
Intukura nyikuye mu za Matama,
Umubisha mutambika ku ruhembe rw'umuheto.

Nyahuzi y'amacumu ndi rutinyirwa amakuza,
Iyo ngeze mu gitaramo nta mutware umvugana impuhwe,
Ndi Mwaga w'Indinda.

Nyamuturuka intamabara ku mutwe,
Nyitera amacumu ngira ngo idakira uwa Rugemahabi,
Ndi Njyarugamba.

Nyili umuheto w'imfuruta nawukubise umuhima ku nda,
Umuhimakazi arayidoda, nkaba rukindurambavu.

Rubabaza igitero rucyaha abaganizi, inyamibwa idatinya,
Ntera inshuro ntigaruka.

Rubabaza kubarusha, rugumaguza ingango,
Rushengurana inkindi, inkuba idasongerwa nishe Sumiramya.

Rucumitanamifuka rufungulira amaco,
Icyo abandi bamukundira ntacikwa n'uwo yahamije.

Rudakenga bavuga imihigo, rukemampunzi batijana,
Ndi inkuba irakazwa n'induru.

Rudatsikira yumva induru rwa Nyandekwe,
Ndi indongozi y'urugamba, iyo ruvutse ngenda imbere.

Rugaragara ahananiye ingimbi rwa Ngabo nziza,
Nkubita urugamba rugishyikirana, nkaba ruhindananjunga intwali y'ibanze.

Rusakarana inkubito Rwagitinywa,
Inyamibwa yo muli izo nkuba, ndi rulirimbwa ahananiye indi mitwe.

Rushimutamuntu rwa Nyamashara,
Imfizi y'icyaga kandi ndi ingare y'ingalika mu mahina,
Nkaba imfizi itsinda bihinanye, ndi ruburamanywa Rwagitinywa.

Rutabura ubugabo ngeze mu babisha,
Rwagitinywa Rugina ntibamburanya,
Itabaro ndihoramo jye nyamibwa y'umutwe.

Rutaganira nenze ingabo, rusuzuguza abo twahigiye gusohoka,
Ndi imanzi mberewe n'umurera.

Ruti bataramana inyuma, ruboneka mu b'imbere,
Rusatira aho twateye, rutagarukanwa n'inshuro.

Rwigerezaho nkumbuye kuba intwali,
Rwa Nyilimbirima ntwara imbibi y'umukore, sinyigura umukinzi,
Niciye mu rwamu rw'imbunda, imbungiramihigo zizi icyo nazimaliye.

Rwononamirera rwa Mugema, ndi ikibyiruke cy'inzovu,
Narasaniye mu bikombe ibitare birakuka,
Abo mu gicu birahira Rwahama rw'i Muganza.

Mihigo itikura isuli igasandaza n'uyikinze, si ndi isibo muli izi ngabo
Uwarobanura ingenzi yambanza jye nyamibwa.

Mugabo umenera intore mu ntambara iteye ubwoba,
Yishe nyir'ibiti, yiciye Nyamikingo umwami yamutumye,
Yishe na Rugina rwa nyir'icyahi.

Muribuzi wa Rumanzi inyota y'amacumu;
Runyagiramihana n'ubu ni ingwe, akumira urugamba,
Ni inkerarugamba itagamburura.

Munyurangabo wa Rugango, rugandura amakuza,
Mbona amakombe y'ibyuma nkarwanira kuyasanga.

Munyurangabo wa Ruhuta, umuhungu sinitalika intambara zambonyeho Rugina.

Wambajije Mudakikwa na Mukikwababisha,
Iyo nshatse kubura indekwe nsa n'inkangu y'i Buhoma.
Ngunda  Imigani[SEP]Habayeho umugabo akitwa Ngunda. Uwo mugabo yari icyago, yari ishyano, yari igisahiranda; uko yaryaga ni nako yahingaga. Yahingaga Rubona yose agakubitaho na Musasu. Iyo ni yo yari isambu ye. Ndetse ngo imisozi y'i Rwanda ni amabimba Ngunda yashingaga.
Uwo mugabo yari afite n'imirima ku Nyundo ya Bugoyi. Arakunyarukira ashaka umugore, akaba, umukobwa wa Gacumu. Arongera ashaka undi, akaba umukobwa wa Mirenge ku Ntenyo. Ashakiraho n'abandi bane, bose bashyika batandatu.
Ukuntu yaryaga, nta mugore umwe wajyaga kumubumba. Umunsi umwe Ngunda aribwira, ati, "ngiye kwa databukwe kumuha umubyizi." Ngunda arakugendera no ku Ntenyo, abwira kwa sebukwe ati, "munkwikirire amasuka mirongo itanu njye kubaha umubyizi."
Kwa sebukwe bakaba abakungu, amasuka barayakwikira, barayamuha, ajya guhinga. Atangirira mu Rugondo, ahinga Ntenyo yose, abirinduka. mu Kinyoro kwa Byakuzacumu. Ngunda agakubita isuka hasi kabiri, ubwa gatatu, akazamura agafuni.
Ngunda amara atyo amasuka yose, ntiyasiga n'imwe, abona guhingura. Nuko wa murima Ngunda ahinze, Mirenge awoherezamo abatezi. Abatezi bakorera kubura hasi no kubura hejuru, barihata cyane ariko ubuhinge burabananira.
Mirenge abibonye ati, "uyu muntu waduhingiye atya, na twe tumuhembe." Babaga Ingumba kabombo, bashesha amafu, bavomesha amazi yo kuvuga imitsima, benga n' amayoga menshi ndetse n' abaturanyi bazana amazimano.
Inyama zimaze gushya n'imitsima imaze kuvugwa bazana ibidasesa badendezaho inyama, bazana n'imbehe nyinshi zuzuye umufa, bakwiza ibibindi by'inzoga mu nzu yose, amarobe y'imitsima bayuzuza ibyibo n'amakangara.

Byose bamaze kubitunganya, bahamagara umukwe wabo ngo naze afungure. Maze bamuha amazi arakaraba, bamubisa mu nzu ararya. Muramu we abarira ko amaze kurya, amushyira amazi yo gukaraba. Ngunda amubonye aramubwira ati, "jye nduzi ko iyi nka nyitonoye, abahungu bayiriye bariye inka iryoshye!"
Kwa Mirenge bumvise iryo jambo barumirwa. Mirenge abwira umugore we ati, "dore umukwe wacu ntaho atereye kandi yadukoreye. None tabaranya uzane akari gasigaye mumwongere n'izindi nzoga. Jye icyampa ngo yijute irya none."
Nuko Ngunda bamushyira ukuguru kwari gusigaye bamuzanira n'inzoga. Koko rero ni ho yari akigera mu mahina yo kurya, agakaraga irobe ry'umutsima akariyongobeza. Imikarago y'umutsima ikabisikana n'intongo z'inyama n'umufa. Byose akabivundiranya akaroha mu nda.
Ngunda akagira umuheha witwa Ruvunabataka; yaba awukubise mu kibindi cy'inzoga, akagisoma umusa umwe akaba arakonoje. Nuko amaze kurya arasohoka; asohoka yimyoza ngo ntacyo ariye. Nyamara ubwo yari amaze ingumba yose wenyine kandi bamuhaye n'ibibindi by'inzoga na byo biguze inka.
Byose arabitsemba, agenda abibogekeye mu ibondo rimwe. Nuko kwa sebukwe baramuherekeza arataha. Basigara batangarira inda nini ya Ngunda.

Ngunda aba aho, aba iciro ry'imigani. Rimwe amaze guhaga ariyumvira ati, "harya ngo mu Rwanda nta muntu wahwanya na njye kurya? Emwe ni koko. Dore na we ibi biryo byose maze mu mwanya muto. Nyamara byatetswe mu minsi itandatu. Ariko ga rubanda, no kundenganya barandenganya! Ndya rimwe gusa mu cyumweru.
Ariko bo bakarya kenshi buri munsi. Kandi nta muntu n'umwe twahiga mu guhinga cyangwa kubasha indi mirimo. Yego... ndarya ariko uko ndya ni ko nkora. Ubwo sindi igisambo uko bamvuga. Ahubwo ndi umugabo, igihangange ndetse... Kandi ga ye umenya Ruganzu yahingishije. Ese icyatumye atandarika ni iki? Henga muhime njye kumuvumba."

Ngunda: Gahorane amashyo n'ingoma Nyagasani! Umva ikinzanye, Nyagasani. Nje kubaramutsa no kubafunguza. Numvise yuko ngo mwahingishije, nyoberwa icyababujije kundarika kandi nzi ko nta muntu n'umwe wandusha guhinga. Ibyo Nyagasani ntacyo bitwaye, mupfe kumvumbya gusa.

Ruganzu: Koko na njye sinzi uko byandenzeho. Ndakuzi kuri ubu uba wahamaze wafatiriye n'ahandi. Ariko se nari kubona inzoga ziguhagije n'inda yawe niyiziye? Ndetse n'ubu ubanza ntari bubone izo nkuvumbyaho ngo mbone n'izihaza abahinzi banjye.

Ngunda: Na njye sinaguhemukira. Reka kumvumbya, pfa kunsogongeza gusa nigendere. Nzaba nza kuvumba ikindi gihe cyangwa se uzanyitumirira.

Ruganzu: Ngunda se, ningusogongeza, ko nzi isogongera ryawe, ntuzinogozamo abahinzi banjye bagaheba? Ngaho nibajye kukwereka, ariko uramenye!

Ngunda: Ndasogongera gusa mba nkuroga! Ndetse mfite urugendo, iyo mungirira vuba nkareba uko natwaza iri zuba.

Ruganzu: Umunyanzoga ntumuzi? Genda bagusogongeze. Ngiye kureba abahinzi.

Ngunda: Yewe sha! Shobuja arambwiye ngo nsogongeza ku nzoga.

Umunyanzoga: Nabumvaga. Ariko se ntuntamaze! Dore usheshe akanguhe. Dore inzoga ngiziriya. Singombye kukugenda mu nyuma, ndi muri rwinshi. Enda umuheha.

Ngunda: Oya wihorere, nifitiye uwanjye Ruvunabataka. Nawukuye mu ishyamba, nkawugendana mu ruhago kuko ntamenya gusomesha iyindi miheha.

Umunyanzoga: Ni uko rero genda. Uri umuntu mukuru wibwire. Mbe:Ngunda ko wijuse cyane ubigenjeje ute?

Ngunda: Navuye imuhira abagore banjye bamaze kungaburira. Kandi no gusogongera ko ndasogongeye; ahubwo genda urebe.

Umunyanzoga: Yewe, ndumva ibikoba binkuka, ngiye kureba.

Ngunda (wenyine): Abanyanzoga baba abapfu ! Ubundi yari asanzwe ayobewe imisogongerere yanjye? Yabaga yazaga ahubwo tukajyana. Nsibye guhembuka, ariko rero byibura nishe akanyota.

Ubwo Ruganzu yarebye, yemera ko njya gusogongera azirikana ko nta nzoga nyinshi afite? Umva ko ndi umunyanda nini. Umunyanda nini ntiyanga kugawa. Kandi simpemutse, sinakoze ukundi atambwiye.
Yambwiye ngo nsogongere. Na njye nasogongeye, sinyoye. Ubundi bwo buriya buyoga bubiri nibwo yari ateze abahinzi? Henga ndetse nigendere. Sinashobora kumva imivumo y'abanyanzoga!
Twahubirana yanyica. Kandi ga koko ndahemutse! Nguriya arahindukiye. Mbega umujinya afite! Emwe ndahemutse! Emwe si uruda rwanjye rwananiranye!?

Umunyanzoga (wenyine): Icyago yagiye. Aramaze na njye sinashakaga kurebana na we. Bahungu se mbigenze nte? Ruganzu ndamubwira iki? Abahinzi nibahingura ndabakwiza he? Ndamenya nihisha he?
Ararinkoreye Ngunda! Ndahebye, ntawizigira rubanda... Ruganzu ntagira umwaga, ariko rero ntabura kumbwira nabi, birakwiye kandi. Nimbona ko arakaye, ndapfa kumusaba imbabazi, ahubwo izo nzoga nzazisubizeho ubwanjye.
Mana y'i Rwanda, urampe gukira irya none!

Ruganzu: Mbe Ngunda, iyo nda yawe ko yafoye cyane aho ni amahoro? 

Ngunda : Nyagasani ndasogongeye gusa. None se nari kugira ukundi mutantegetse? Ndetse ndabasezeraho kuko mfite ubwira, nasize umugore wanjye aniha. Ndagira ngo njye kureba ko yaba yaruhutse!

Ruganzu: Ni uko, genda amahoro. Ariko uramenye... 

Ngunda (ageze hilya): Nyagasani, ab'imuhira nibamvugira nabi, murangirire irnbabazi. Muzirikane ko inda yanjye yantannye! Nasogongeye gusa ariko ahari nakengesheje. Nibibababaza ahubwo nzariha.

Ruganzu: Genda rwiza, icyo ushaka kuvuga ndacyumva. Abahinzi banjye urabakoze. Ninsanga wazimaze, umenye ko uzariha nka zo kabiri, kandi ntuzasubire kungarukira mu rugo ukundi, kereka ku munsi nagutumiye kumpa umubyizi, ukaba igihano cyawe.

"Inda nini icura uwayihaye."
"Uburana urubanza rw'inda ntatsindwa."

Ngunda ageze imuhira, asanga umugore, umukobwa wa Gacumu, yabyaye. Nuko Ngunda atera kwa Gacumu kwaka ibihembo. Aragenda abwira Gacumu ati, " umukobwa wawe yarabyaye, nimumuhembe." Maze yungamo ati, "ndabona yagirwa na biriya bigega byombi."
Ibyo bigega bikaba binini cyane. Barabimuha, bagira ngo ntari bubashe kubitwara. Agira kimwe aracyikorera, ikindi aragihagatira. Icyo ahagatiye abaye agikiranuka mu irembo, atangira kugihekenya.
Agifatana Umukunguli, agihekenya Ngoma yose, agihekenya impinga ya Nyarubaka, akizana mu Gitare, agifatana Murambi agihekenya, agisingirana i Kangoma yo kwa Mpamarugamba, agikubitana mu Gakoni kwa Nshozamihigo agihekenya, aza Nyamagana yose agihekenya, aterera impinga ya Muyange, ageze ku Kinyogoto udukenyeri aratujugunya.
Ngunda yadukira ikigega yari yikoreye, aramunga. Icyongicyo akirya umwanya muto, kuko imisaya. yari imaze kumenyera. Maze agikura. ku mutwe, agitwara mu ntoki. Agitangirira mu Bihana kwa Mugunguje, akinyurana mu Ngorongali agihekenya, akirengama Sazange, asingira Kinkanga, Buhimba ayisiga mu kuboko kw'ibumoso, igihe ageze mu Gikirambwa kwa Nyiracunda, ajugunya ubujunde bw'udukenyeli munsi y'inzira!
Ariko inyota ntiyareka agera iwe. Umusozi arawucuba, asanga umushumba adahirira inka ze, amusaba amazi yo kunywa. Umushumba ayamuha mu gicuba cyuzuye. Ngunda ayabunda intama imwe, yongeza andi, na yo amubera iyanga, ntiyashira inyota. Nuko wa mushumba aramubwira ati, "nazanywe no gushokera inka zanjye, sinazanywe no kukuhira.
"Wa mushumba acaho, ajya gushoza inka ze hirya. Nuko Ngunda igikenya yicara ku kibumbiro, arakinywa, aragikamya. Ajya mu kindi kibumbiro, na cyo aragikonoza; arigata ibyondo byo mu isoko.
Ngunda amaze kunywa amazi yose yo mu bibumbiro no mu iriba, ajya mu ibuga araryama, agarika umwogo w'inda. Umushumba amanukana inka ze, aroye mu kibumbiro, asanga humye kera. Nuko inka ze zirarumanga.
Wa mushumba akebuka Ngunda haruguru ye, aravuga ati, "dore ruriya rudigi henga nze turugabane! "Arakunyarukira amukoza agacumu mu ibondo, bya bizi yanyoye na bya bishaka yatemaguye birahomboka, byose biva mu nda ya Ngunda, bimanuka ku musozi, biwucamo ibikuku. Nuko icyo gihangange gipfa cyishwe n'inda nini.

Kuri ubu Ngunda aba afite abantu benshi bamukomokaho. Ariko yamaze gupfa, abagore be bajya gushaka amazu, bajyana n'abana babo. Abo bana bari abaryi nka se, babura ibibatunga, bapfa uruhondobero bishwe n'inzara.

"Inda nini yishe nyirayo."
Uburage  Imivugo[SEP]Kibondo mpereza icyo kibando
Ndabona rirenga nanjye ndengera
Nkugire inama nakuye ku mana
Mbere ko manukana imvi mu mva.

Kurura agasambi aho mu kirambi
Ukarambure ukarambike mu nkike
Inkindi nambariye ku rugamba
Ni yo nshaka kuvugiraho amagambo.

Reka ngutume n'agatabi
Ukantekerere ngatumure
Aya matama nta kindi agitamira
Uru rurimi ntirutuma mira.

Nsezeye nisaziye
Sinasaraguritse ndi umusore
Ab'ibisare baransiga
Abansanga baransingiza ntibanseka.

Turi muri iyi si ducumbitse
Ariko iri cumbi si igikumba
Turigombamo umugambi
Tugataha badutashya bakiduharaye.

Mfashe inzira nezerewe
Mu ntambara naraberewe
N'ubw'inguma zamunze umubiri
Umubisha yarakangase ntiyankanga.

Iyi si ni iya so na sokuru
Yaremewe buri kiremwa ari n'ikirema
Ntawe urengeje abandi uburenganzira
Rengera abarenzi urenge abarenzwe.

Iduhanga yaraturinganije
Vuna abarengera ubwigenge
Abita mu butegetsi batatekereje
Ubatetereze ntutume bagutuma.

Ni ukura ukora ukunda
Ukanga kwangana no kwangiza
Ukirinda umururumba ntube ikirumbo
Uzashobora kuramba no kurumbuka.

Itonde urahure ubwenge buguha ubwitonzi
Buzira gutongana no gutombokwa
Utangire utange agatango
Umare irungu ugire akamaro.

Ku munsi wo gutabaruka
Uzasubiza amaso inyuma
Usange usanganywe imihigo
Uruhukane amahoro ku mutima.
Ruhato n'agasamuzuri Umugani muremure Bawuca babonye umuntu ugira amerwe yinyama[SEP]Habayeho umugabo Ruhato akaba n'umuhigi.
Umunsi umwe ajya guhiga , avumbura agasimba yirirwa akirukaho agera imunsi atarakica.
Amaze kunanirwa abaza ako gasimba ati «Wa gasimba we uri iki?»
Karamusubiza kati «ndi agasamuzuri ka muzunzuri,gasura ntikanutse, Kakicwa ntikaribwe, karibwa ntikanebwe.»

Umugabo ati «Ruhatonkwice!»

Agasimba karahagarara aracica agiye kukikorera karamunanira.

Umugabo arongera ati «Ruhato nkwikorere!»
agasimba karareka arakikorera akajyana i muhira.

Akagejeje mu rugo agize ngo aratura ka kanyagwa kanga kumuva ku mutwe.

Arongera ati «Mbe wa gasimba we uri agaki rwose?»
Agasimba kamusubiza nka mbere kati «ndi agasamuzuri ka muzunzuri, gasura ntikanutse, kakwicwa ntikaribwe, karibwa ntikanebwe.»
Umugabo ati «Ruhato nguture!»

Agasimba karemera aragatura.

Umugabo nawe atyaza imbugita ayitikuye ku gasimba yanga guhita .

Ruhato ati «wa gasimba we uri iki?» Kamusubiza nka mbere .

umugabo ati « reka nkubage!» Karemera arakabaga; arangije barateka.

Inyama zimaze gushya, Umugore agize ngo aragabura, zanga kuva mu nkono.

Umugabo ati «wa gasimba we uri iki?»

Agasimba kamusubiza kwa kundi.

Umugabo ati «Reka nkurye!» Agasimba karemera kava mu nkono arakarya.

Umugore abibonye abwira umugabo we ati «kandi wa mugabo we ntuzisazira, wabonye he inyama ziribwa zivuga!?»
Umugabo ati «ceceka wa mugore we nyihera umutsima gusa maze nkwereke!»
Umugore ati «uko biri kose sinsangira nawe.»

Umugabo ati «zireke nzirire n'ubundi ninge zaruhije!»

Umugabo atangira kurya, abwira umugore we ati «ariko wakwiririye,ubwoba bugiye koko kukwicisha ipfa n'inzara!»

Umugabo aririra arangije araryama.

Igicuku kinishye, nyamugabo ashaka kwituma, agezeyo biramunanira, ati «wa mugore yambwiye ukuri.»

Arakomeza arahatiriza ariko biba ibyubusa.

Niko kuvuga nka mbere ati ati «mbe gasimba uri iki?» Na ko kati «ndi agasamuzuri ka muzunzuri ,gasura ntikanutse ,kakicwa ntikaribwe, karibwa ntikanebwe.»

Umugabo ati «reka nkunnye.» Agasimba kamuturumbukamo kiruka, umugabo nawe ahita agwa aho.

Si jye wahera hahera umugabo n'ubusambo bwe.
Ibijumba  Uturingushyo[SEP]Imbuto ya mbutuye abahange ya nyiramiranzo,

Iyo mbuto iramamaye mu kotswa !

Bayirimira intebu,

Bakayuzuza mu ntebo,

Ikava ikuzimu yirabye inzarwe,

Igatsinda inzara y’abana,

Igasibya ba Nyina gusya !
Umwana w’Indogobe  umwana muto w’umukobwa waboneye kure ishusho itazwi. [SEP]Uyu mwana nabyiruye,
Namureze mukunze,
Yari afite ubwenge,
Buvanze mu bwana,
Nkanibaza cyane,
Uko azaba bitinze,
Agakura akora nabi,
Aho yatobye akondo,
Ngo akurikize abandi,
Akabaka iby'iwabo,
Akabyita iby'iwacu,
Nabyumva ngahinda
Nti «Ntabwo mbishaka,
Ubusambo si bwiza
Ubukunze atabeshya
Aba yigira nabi.»
Aho amariye gusoreka
Ingeso ye ntiyacika
umunsi umwe ndamubwira
Nti «Subiza iby'abandi,

Ujye utwara icyo uhawe,
Icyo wimwe ugitinye.»
Uwo mwana uko ateye,
Biteye agahinda,
Aho yaroye neza,
Uko akwiye kugenza,
Ati : ndanze kugenda,
Ngo ntange ibyo ntunze,
Iyo utwaye iby'abandi,
Bakuzi bakurora

Ntibaze barwana,
Ngo bihe agaciro,
Mu maso y'abandi,
Uragenda ukayora,
Ukabita abatinyi,
Ukagwiza iby'iwanyu. Ubwo aranga arahana
Nkagira ngo arashyenga
Naho aravuga akomeje.
Ati «Ndumva nahaze
Guteshwa ibyo nshima
Ngo nkunde ibyo ushaka

Ubu nshobora kugenda
Ngashaka aho ndara
Ejo nkigaba ahandi,
Ejobundi ngakomeza
Nkagera iyo utakibona,
Kugira ngo nguhunge
Amahane ni menshi.»
Ubwo mbonye icyo cyago
Gikomeje imigambi
Yo kwigisha icyohe,
Ndakomeza ndatota
Ngo none aratinya
Aze kumva igikwiye.

Nti «Ibyo wigira byose
Ndabirora nkazenga.
Nakwitaga umwana
Uyu uteye gitwari
Agaturana neza
N'abitwa ababyeyi.

Ubwo utangiye kwanga
Uwakureze akagukuza,
Wamurora mu maso
Inyeri zikavumera,
Waba wicaye hasi

Uti «intebe nayireke
Nyishingeho nanjye»,
Yaba agize ati «jya kurora
Amatungo mu rwuri
Ugatangira kwigira

Icyatwa ugafunga ;
Yakubwira ati « cyono
Jya kuzana utuzi »
Ugafuha ukarwana
Ukica igiti n'isazi.

Ubwo utangiye kwanga
Amategeko nguhaye,
Ubusore bwapfuye
Wabaye Rubebe
Jye nkwise icyontazi
Icyo ushaka kimashe.

Ubwo ngubwo arazenga
Arababara ndabibona
Arafunga ntiyakoma
Bagize bati «yewe !»
Ijambo riragatabwa
Bahamagaye aranga
Bagabuye ntiyabirya
Bashashe ntiyaryama.
Ubwo nyina akandeba
Agatinya guhinda
Akiruzi umuhungu
Mu maso ya twembi.
Yankebuka ngasanga
Mu maso ye yombi
Haganje agahinda
Amagambo ajya kuvuga
Ugasanga amugoye.

Ubwo abana batoya
Basanzwe basakuza
Barwana bagabuza
Bakandora bose
Nakebuka umwe muri bo
Agahumbya bukeya.

Umwe yavuga ijambo
Abandi bakamureba
Igisubizo bashimye
Ugasanga gituje
Kitarimo amashyengo
Aya asanzwe mu bana.

Ngeze aho nti : cyo mwana
Hamagara Maheru
Aze ambwire icyo ashaka
Mahero ati : ndaje
Nkubwire icyo mashe ;
Aza atera ibitambwe
Nti : ubanza rubaye.

Ati «kera nkivuka
Ntaramenya ubwenge
Nari inka mu zindi

Wahirika ngatemba
Wanterura nkabyuka
Washaka ko ndyama
Ugahirika ku buriri
Ibitotsi bikayora
Mahero agahwikwa.
Naba nakoze icyo wanga
Ugaterura ugahonda
Amahane ari ntayo
Sinibaze na busa
Uko nkwiye kugenza.
Aho nciriye akenge
Ndakomeza ndakureka
Nakosa gatoya
Ubwo inkuba zigakubita
Uti : mbyiruye icyontazi.

Nkakureka ugakomeza
Guhata ibicumuro
Uwakoze uko ashoboye
Kugira ngo akuneze.
Umujinya waba ukomeje
Ugaterura ugahonda
Wananirwa ugatuza
Uti : genda ndakuretse.

Ibyo ngibyo nabirora
Nti : nta ngufu zanjye
Mba nshatse agahamba
Nkareba aho najya
Hasumbye ahangaha.
Ubu ngubu ndareba
Ngasanga ibyo ungirira
Bikwiye guhosha.

Ubwo wanyimye imbabazi
Ngo nanjye nduhuke
Ibyo kwitwa ikirumbo
No kwicara mpondwa
Ndakungura inama
Igusumbira izindi
Amahane ave mu rugo
Uruhuke kurwana
Nduhuke guhondwa.

Cyo nshakira impamba
Agatukuru gatoya
Ngaterere ku mutwe
Mfate agakoni kanjye
Njye guhakwa aho nshaka
Ahangaha mpacuke
Ibicumuro nkugilira
Uruhuke kubibona
Gutura amahanga
Bizankiza byinshi.
Bizampa guhunga
Amahane y'i Rwanda,
Aho bambura umuntu
Abo abyaye bamurora,
Agakubitwa umunani
Ngo ikawa irarumbye,
Ngo cyangwa umuzungu
Yaraye rusake.

Ibiboko wakubiswe
N'amarira naharize
Ntibyatuma ntura
Aho ndeba umuhashyi
Wampinduye imbata
Uwo ni inzigo kuri njye.

Amahane yo mu rugo,
Amahiri y'ibisonga
Ibyo byose bikoranye
Ntibyatuma ngoheka
Ndashaka kugenda.

Ubwo ngubwo ndayoberwa
Ngo mbure icyo musubiza
Nti : genda uruhuke
Ejo nzaba nkubwira
Icyo nkeka kuri ibyo.
Ati : ngiye kuryama
Ndazinduka nkwibutsa
Impamba nakwatse.

II. Aragenda araryama
Nanjye ngana ku bwanjye.
Iryo joro sinagoheka
Ndara mbunza imitima.
Ngashaka igisubizo
Nzabwira uwo mwana
Ngasanga kigoye.
Namwita igicucu
Sinigeze nterura
Ngo nshinge ibitariho ;
Navugaga ibisanzwe.
Ubu ngubu ninanga
Ko agana mu mahanga
Nkamwogeza cyane
Ngo akunde angumire aho,
Ndareba ngasanga
Mba mwishe burundu,
Akagira ngo ni mwiza,
Akazapfa akigenza
Uko yamye abishinga.

Ngifinda uko nkwiye
Kugenza ibyo ngibyo
Maheru aba yaje.
Ati : ndabona hakeye
Ndakwibutsa ijambo
Naraye nkubwiye.
Nti : Maheru ko ubizi
Ngukunda bikabije
Urarwana ujya hehe?
Iyo utuje ugakunda
Ugaturana neza
N'abitwa ababyeyi!

Wabaye ukivuka,
Inka yanjye yari imwe
Irakunda iragorora
Urakamirwa urabyibuha.
Ntiwigeze usumbwa
N'abinikije ijana.
Maheru iyo umbereye
Umwana uko nshaka
Aho kunyaka ijambo!

Amapfa ageze mu gihugu
Nkurwanaho cyane
Umuruho sinawumva
Ngahaha ubutitsa
Ngo akabiri gatohe
Utazaba uruzingo
Nk'uwabuze abamurera.
Maheru iyo umpaye
Agahenge gatoya
Nkakungura inama!
Nateye n'ishyamba
Ngo nugimbuka
Washatse gushinga
Urugo rukwizihiye
Utazabura imbariro
Ukabura n'imiganda.
Maheru iyo utuje
Ugakulikiza neza
Utunama nkugira!

Imishike yaracitse
Amafuni ararundwa,
Ubwo mpinga ibijumba,
Rubanda bakunda
Kubyita ubukungu.
Mba ngira ngo utazimwa
Umukobwa wa Naka,
Bagira ngo urashonje
Ubukungu si bwinshi.
Maheru iyo umfashije
Tukiha agaciro
Mu maso y'i Muhana!

Ubu ingano nararunze,
Ibigega biratemba.
Ubwo ngira ngo abatindi
Batagira amasambu
Bagure ibyo mbahaye
Jye ngwize amanoti
Njye nkwambika neza.
Maheru iyo umbwiye
Amagambo anduhura
Aho kunsha umugongo! 

Nateye urutoki
Ngo niba zitetse
Ujye utora agahihi
Agahogo kabobere.
Ubu inyuma y'igikali
Ibitoki ni byinshi
Bitembana inkingi.
Ubu intabo zirarunze
Ibibindi biroga.
Maheru iyo ugumye aha
Nkabona agakazana
Aho kwicwa n'irungu
Wagiye Bugande !

Nta tungo natinye
Ngo mareyo ubukungu
Utazaba umutindi.
Ihene ubu ni nyamwinshi
Ziteretse amapfizi :
Ruhaya na Sacyanwa.
Maheru iyo umfashije
Tukorora neza
Amatungo tubyiruye !

Kebuka urore amasake
Yirirwa avuna sambwe
Mu mivumu hariya!
Inkokokazi ni nyinshi :
Iz'inganda n'indayi
Uzikunda zihuje
Indilimbo z'urwunge,

Ziteteza zitaha,
Zihamagara izazo,
Zitoye gahunda,
Zisanga amaruka.
Maheru iyo urebye
Ibyo ntunze ugatuza
Aho kunta mu marira!

Uti : ngaho mpa impamba
Ngucike njye ahandi
Ducane dutane !
Mahero iyo unyoheje
Gukora mu ntagara
Nkaryiroha mu nda
Aho kwanga icyo mbyaye!

Aho uruzi aba bana
Bakureba ku jisho
Bakabura icyo bavuga
Kuko mukuru wabo
Abacitse bamurora!
Iri tuza rikabije
Rikubajije icyo uri cyo
Basubize utabeshya!
Itegereze umubyeyi
Wavunitse agutwite,
Wavuka akakonsa,
Agahinga aguhetse,
Akavoma aguhetse,
Agatashya aguhetse,
Agateka aguhetse,
Umurinde agahinda
Ko kubura icyo abyaye
Ngo aririre mu myotsi.

III. Maheru arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikari,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo urubori.

Akebura intambwe ajya mu ikawa.
Ubwo agasusuruko karababiriye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kirizihirwa,

Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hirya.

Ibyo namubwiye bigumya kuza
Si ibihingwa si amatungo.
Ubwo ariko akumva atameze neza,
Imitima igakomeza kujya inama ;
Ibyo guta iwabo ngo ajye Bugande
Yari yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye,
Ava mu ikawa arinanura,
Acuma gatoya ananirwa igenda,
Arahagarara aratekereza,
Akazinga umunya
Agashima mu mutwe.

Ngo byendeho akanya
Ati : ndi imbwa bikabije.
Arakabuza ati : ngiye
Kubwira uwambyaye
Ko kwigira icyohe
Bikwiye undi utari jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu
Jye nkomeza urugendo.

Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo turimo.

Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikari.
Ahakura agatebo,
Ajya muri ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhurira mu rugo
Ahatura iyo kawa.
Mbibonye ndashoberwa
Nti : yumviye rwose,
Agatima karagarutse
Aragira ngo anyurure.
Ngo mbure icyo mubwira
Kugira ngo mushime,
Mpamagara abatoya.
Nti : ntabwo mureba
Undi mwana uko agenza!
Muricaye mu nzu,
Aravunika mumurora,
Arakora mukaryama,
Agatura uwe murimo
Umugono muwuhuruza!

Nyina, we yari mu nzu
Uko yakigunze
Agahinda kamwishe.
Arasohoka arareba
Ati : mbese iyi kawa
Yo iturutse ahagana hehe?

Ubwo yabibazaga abizi,
Agira ngo abone uburyo
Bwo kogeza umwana
Watwumviye bwangu.
Mubwirana ubwira
Nti : ngaho muhembe
Uyu murimo ni munini.

Ubwo twihina mu nzu
Duterura akabindi
Dushyira mu kirambi.
Nti : ngaho Maheru
Cyo ngwino uyibanze
Ni wowe tuyikesha.
Ati : ndanze kubanza
Abakuru bakiri aho.

Nti : nta cyo bitwaye
Iyo ari bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.
Kuva kandi uwo munsi
Maheru aba umwana
Uyu wumvira rwose
Wakorora ati : ndaje.

Ntibyashyize kera,
Musabira umukobwa
Barwubaka neza
Babyaranye kabiri.
Imibanire yabo,
Rubanda babizi
Babita mahwane.

Iyo agana mu mahanga
Aba ari imbwa mu zindi
Aho kwicara nk'ubu
Ngo aturane neza
N'abatumye abyiruka.
Ingoro y'umwogabyano 7  Inka[SEP]Rwiyamwa ziga ingaga
N'umugambi w'ihangu
Rwa ngoboka ya rugina
Ingeri ibanza mu rubuga
Itwara rukikampiri

Icumu ryo mu ruti rw'indekwe
Rwavuye i Rusheshe
Rwiharaze isharankima.
Rwabaye igishami
Rugasagamba mu ijuri

Uburyo rwagabye amashami
Aho ruri ni se w'ishyamba
Kandi reka irukunde
Rubamo icumu ryiza
Yarigize umutabazi

Intambara ntiruyita si
Kurya iruhoza mu rugina
Imbuga yarwo iratukura
Ntirukunda gutaha
Rutagwije imitumbi

Yarukubitiye umucuzi
Wakwemerana na rwo
Ngo arukatire icyuma
Rwabimbuye imihigo.
Impuruza ikineshereza

Rwamuje mu nziza
Ari ukwiharira inzigo
Abenshi baragiye Itiro
Rubajyanaho impamba
Aho rugeze ku mpama

Rucinyaho impayamaguru
Y'umushumba wa Mporera
Za mpaka zirakuka
Yaruteye amaramu
Muri bene Murenzi

Rubahina umurumango
Igomba kurwunamura
Yanga ko rwaturika.
Yarukinduje umugabo
Uturuka mu Ruhitambazi

Acyikanga igitutu
Imbuga yaryo iratebera
Abura ubuhamagara abe
Abura umurasira na rimwe
Rwa ruti rumuhirika aho

Ingeri zigicura inkumbi
Yarujyanye mu mbuga
Kurumanza amacibiri
Inkubirane iba iya kabiri
Mu kurembera umuroha

Yabakuye imirambi
N'iyo ibagiriye isoni
Birirwa bayisenga
Ibuhirira nimunsi
Ari ko bahangaza.

Ni uko inkuba zitegeka
Abandi baragira inka mbi
Ingeri zirasuzugura
Ntibazabona izirimo
Ingoro y'umwogabyano!
Nyarubwana  Imigani[SEP]Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura. Hakabaho n'urambirwa cyangwa se aho yacyeye baragaye imirimo ye, ubwo agataha amara masa. Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja. Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira ati, "ko ureba tugiye gupfa tuzize inzara ntakuntu twakwirwanaho?" Umugabo ati, "bite?" Nyarubwana iti, "nzajya guhiga inkware, inkwavu, isha, maze njye ahiherereye notse, nizishya nze nguhamagare turye!" Umugabo aremera asangira na Nyarubwana.

Igihe cyo gutaha kiragera. Umugabo n'imbwa ye bageze mu nzira umugabo ati, "umva rero, Nyarubwana, ubu turatashye, Kandi narahemutse twarasangiye! Uzamenye ntuzagire icyo uhingukiza umugore wanjye, ntuzagire n'undi muntu ubwira! Uzaramuka ubivuze nkazakwica!" Nyarubwana ati, "sinshobora kumena ibanga." Baragenda bagera imuhira. Umugabo arakirwa arazimanirwa, Nyarubwana na yo bayiha ubikwiye.

Bukeye umugore abaza umugabo we ati, "ariko wowe n'imbwa yawe ko mwabyibushye n'iki?" Umugabo ati, "kwa databuja badufashe neza cyane, baturinda icyitwa inzara cyose." Umugore ntiyashirwa, bibaho. Bukeye ahamagara Nyarubwana ati, "mbwira icyababyibuhisije wowe na Shobuja; nutambwira Kandi nzakwicisha inzara nta kindi gihano nzaguha!" Imbwa iti, "batwitayeho cyane tubona ibyo turya n'ibyo tunywa byinshi." Umugore yanga kwemera yanga kugaburira Nyarubwana, igiye guhodoka iragenda yegera nyirabuja iti, "najyaga guhiga inkware, inkwavu, isha, nkabaga, nkotsa, ngahamagara databuja tugasangira!" Umugore ati, " nuko urakoze, dore igaburo ryawe nk'uko bisanzwe."

Umugore ati, "ishyano ryaraguye! ubonye  ngo umugabo wanjye asangire n'imbwa, ahumane, none nanjye akaba ashatse kumpumanya, n'ako byararangiye ntagisigaye, nta bwo tukibanye ngiye iwacu." Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceri. Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo ati, "urabeho sinshoboye gusangira n'imbwa!" Agenda ubwo! Umugore amaze kugenda, umugabo ati, "Nyarubwana rero wararikoze, wamennye ibanga none dore ibibaye?" Nyarubwana iti, "ceceka nzamugarura bidatinze." Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganira ku irembo ati, "ni ibiki Nyarubwa?" Nyarubwana iratura, irapfundura igicuba yereka nyirabuja, akubise amaso cya kibwana arumirwa. Nyarubwana ati, "nta soni ufite zo kundira abana ukabasomeza amacunda warangiza ugafata inzira; ikigira iwanyu?
Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!"

Umugore ati, "ceceka hoshi dutahe, ndetse ntugere no mu rugo, iwacu bataza kukubaza ikikugenza." Umugore yihina mu nzu afata utuntu twe yazanye, abwira iwabo ati, "umugabo wanjye antumyeho ko arwaye yarembye, none nta kundi nagira, ngiye kumurwaza!" Umugore na Nyarubwana bafata inzira barataha, umugabo abwira umugore ati, "ari ugusangira n'imbwa, ari no kurya ibibwana byayo ikigayitse cyane ni ikihe?" Umugore abura icyo asubiza. Nibwo avumye imbwa ati, "kuva ubu ntihazagire imbwa yongera kuvuga ukundi!" kutavuga kw'imbwa ngo ni aho byaba byarakomotse.
Yarezwe bajeyi Insigamugani Bawuca babonye umwana cyangwa ndetse n'umukuru wipfayonza gitesi;[SEP]Uyu mugani baca, ngo: "Yarezwe bajeyi" wakomotse kuri Bajeyi ba Sharangabo rya Rujugira rwa Mazimpaka; ahayinga umwaka w' i 1700. Bawuca iyo babonye umwana cyangwa ndetse n'umukuru wipfayonza gitesi; ni bwo bavuga ngo: "Yarezwe bajeyi!"

Umwami witwa Yuhi Mazimpaka yari atuye ku Ijuru rya Kamonyi, bakajya bamuteranya n'abana be, bituma abahiga arabahihibikanya, kugeza ubwo yishe uwitwa Musigwa yakundaga cyane. Amaze kumwica yigunga mu nzu iminsi itatu; ni bwo yasohokanye igisigo cyitwa "Singikunda ukundi" Musigwa amaze kubigwamo, uwitwa Rujugira na we agira amakuba; yica imfizi ya se yitwaga Rushya. Yibutse ko Mazimpaka yahimbye igisigo cyitwa Singikunda ukundi, abona ko atamuhonoka aracika, acikira i Bugesera. Bwari butaraba ubw'u Rwanda. Acikana n'umugore we Kalira, bafitanye utwana tubiri tw'indahekana: Mulikanwa na Sharangabo. Bajyana n'umugabo Ndabaramiye, w'i Gihinga na Ruzege (muri Komini Taba); n'umugore we Mupfasoni, n'umuhungu wabo Rubanzabigwi. Baragenda bageze i Bugesera, barahakeza barahakirwa, biberayo bagubwa neza.

Haciyeho iminsi, Mazimpaka yibuka ibyo kuraga ingoma. Atuma kuri Rujugira ngo ahunguke azamuzungure. Rujugira yanga kubyemera, kuko yakekaga ko se amuresaresa ngo abone urwaho rwo kumwica nka Musigwa. Amaze kubyanga, i Rwanda bacura inama yo kujya kwiba umugore we Kalira; bati "Nagera mu Rwanda akiyumvira imvaho azatuma ku mugabo we amwizeze akunde agaruke.

Baragenda bazana Kalira n'abana be rwihishwa; Rujugira atabizi. Bamugejeje ku Kamonyi, bacura indi nama yo kumwubakira kure yaho; bamujyana ku Kivumu cya Mpushi na Nyerenga. (muri Komini Nyamabuye, Gitarama).

Nuko Mazimpaka amaze gutanga murumuna we Muteyi n'abiru, bimika umuhungu we Rwaka. Ariko amugara bidatinze, bavuga ko ari ingoma yamurashe, kuko atayirazwe na se. Noneho, batuma kuri Rujugira, bamusobanurira uko ibintu bimeze: baramwimika yitwa Cyilima (ni we nyir' ibisigazwa biri mu bushyinguro i Butare) Ariko mbere yo kumwimika, bari babanje kunywesha (kuroga) umugore we Kalira by'ubwiru kuko yari yaracikanye n'umugabo we. Dore ko mu Rwanda gucikana n'umugore cyangwa imbwa byari ikizira; bavugaga ko umugore ari uw'ibwami, imbwa ikaba ishumi ry'ibwami, uwabaga yarabicikanye nyuma agacikuka, umugore we yamutaga iyo ngiyo, imbwa akayica akabona kugaruka mu Rwanda.

Kalira bamaze kumwica, umugabo we amaze kwima ingoma y'u Rwanda, abaza aho ari n'abana be. Bamwerurira ko yapfuye, naho abana bakaba bari ku Kivumu cya Mpushi. Arumirwa arababara cyane, ni bwo avuze ijambo ry'agahinda ryahindutse umugani, ati "Nta byera ngo de; iyo nima Kalinga ndi kumwe na Kalira!"

Nuko atumiza abana be bombi: Mulikanwa na Sharangabo; abubakira urugo rw'imbonera nk'aho yarwubakiye nyina yakundaga cyane; abaha n'ibihe byo kurarirwa; igihe cyagera akaza muri urwo rugo yabubakiye, akarumaramo iminsi iruta iyo mu zindi ngo ze, abakundwakaza mu kigwi cya Kalira.

Sharangabo amaze kuba umusore, Mulikanwa na we amaze kuba inkumi, Sharangabo baramushakira, ararongora abyara umwana w'umukobwa, bamwita Bajeyi. Amaze kuba inkumi sekuru Rujugira amushyingira Rugira rwa Semakamba ya Busyete (uyu w'umukurambere w'Abasyete). Rugira atahirira kwa Rujugira. Igihe cyo gutaha kigeze, Rujugira abaha u Murera n'u Bugoyi ho ibirongoranwa. Rugira na Bajeyi bamaze kugera mu butware bwabo, Bajeyi ayoberwa iby'urugo n'imirimo yerekeye abagore bakize gitware. Bimaze kumuyobera inkuru igera kuri sekuru. Atumiza Rugira atinya kumubwira ubupfayongo bw'umwuzukuru we. Noneho Rujugira yitumirira Bajeyi ubwe. Ahageze amufatira aho, yoherereza Rugira undi mwuzukuru we witwa Nyamashaza aba inshumbushanyo ya Bajeyi.

Bajeyi aguma aho arandagara cyane, bukeye rubanda bakamukwena, bamufatiraho, babona umwana wibuza uburyo yipfayonza gitesi, cyane uw'umukobwa bati "Nyagucwa ugiye kwigira aka Bajeyi?" Yananirana bati "Mwene naka nimumureke yarezwe Bajeyi!" kuko bamutetesheje akaba umupfu utazi ururo n'icyatsi, aka Bajeyi ba Sharangabo.

Kurera bajeyi = gutetesha umwana agapfayonga.
Isega n'inzigo  Imigani[SEP]Kera isega yinjiye mu nzu mu gicuku, igwa mu ngunguru irimo inzigo y'umukara. Mu gitondo nyir'iyo nzigo araza, ngo akubite amaso iyo sega akeka ko yapfuye, ayikuramo ayijugunya ahantu mu rubingo, isega yifatira iy'ishyamba.
Izindi nyamaswa zayibona zikayitangarira, ziti , "ako kabara keza wagahahiye he?" Iti, "ntimwahamenya. Ubu ndi umwami wanyu, ntabwo ndi isega nka mwe. " Sibwo zitangiye kuyihakwaho! Biratinda, izo sega zisanga ifite imyifatire nk'iyazo.
Zibijyamo impaka, ziti, "muri iri joro turayigenzura, turebe ko atari isega koko." Ijoro ririmbanyije, zirayishagara. Zirasakuza, zirataka cyane, ya yindi na yo yumvise urwo rusaku, iriyibagirwa na yo irasakuza.
Isega zose ziyumvise, ziraseka, ziratembagara. Ziti , "turakumenye rero ntukiri umwami wacu, uri isega nkatwe." Ikimwaro kirayica, ariko ntiyazihishurira aho yakuye iryo bara.
Imana iruta imanga Imigani miremire  Bawuca babonye umuntu avuye mazi abira[SEP]Abana ni abahanga
Bahanga Isi ikareka guhangayika, 
Bahangamura n'ibiyihungabanya,
Ikaruhuka igahumeka amahoro.

Bahanga n'indi itagira icyasha
Bahanga tugahimbarwa,
Bahanga ubushake mu bashidikanya,
Babereka ko kuba inyenyeri ku isi,
Bidasaba imyaka agahumburi.

Bigomba umugambi utagamburuzwa,
Abana ni imbuto z'amahoro,
Zitajya zihundura,
Ahoraho iteka,
Abana mukwiye impundu.

Abana muhorane impundu.
Ibitotsi  Ibitotsi[SEP]Ibitotsi ni ibiragi,bigomba ibirago,

Usinzira utiziguye Imuhira,

Uwazindutse akagusumbya akantu !

Ijoro ni Intati,rikaba intambara,

Ryageza igihe cy’igicuku rikagucuragiza,

Impyisi igatera ,umurozi akaza !
Urukwavu n'umuhari  Imigani, Abana[SEP]Kera habayeho inzoka n'uruyongoyongo maze biracudika, ndetse bigeza n'aho kunywana. Uruyongoyongo rubwira inzoka, ruti, "mbere yo kunywana, ndabanza nasame undebe mu nda, nurangiza nanjye ndore mu yawe."
Inzoka iti, "ese ibyo urabishakira iki nshuti twabanye?" Ruti, "ndagira ngo ndebe ko hatarimo akangononwa." Inzoka iti, "ibyo na byo, ngaho nasame uroremo uko ushaka." Uruyongoyongo ruroramo, rurashishoza rugeza mu murizo.
Inzoka iraruhindukirana irarubaza iti, "ese hari ako ubonye?" Ruti, "rwose ubanza karimo, mbonye hacuze umwijima!" Inzoka ni ko kurusubiza iti, "nushaka ushire agahinda nta bwo ari akangononwa ubonye, ahubwo ni ukugira inda ndende!"
Uruyongoyongo ruriyumvira, hashize akanya ruti, "ngaho dupfe kunywana, ariko sindagushira amakenga!" Nuko biherako biranywana, bibana mudendezo, bigatumirana bigasangira amayoga.Uruyongoyongo rwituriraga mu misozi miremire, naho inzoka ikibera mu kibaya cy'ishyamba ry'ingati.
Ngo hace imyaka, ishyamba ryo kwa Nzoka bararitwika, ryose rishya ururimbi. Inzoka ihutaho ituma ku ruyongoyongo ikitaraganya iti, "gira bwangu, hurura ay'Uruniga, usume ay'Ururumanza uhute ay'imbogo, ugende ay'inyaga, uze unteturure ndacikirijwe!"

Uruyongoyongo rukibyumva ntirwatindiganya, rusya rutanzitse, rwiruka amakubaruhu rutabara umunywanyi warwo. Ngo rugere ku kibaya rusanga ibyo rwabwiwe ari impamo, rubwira inzoka yizinguriza ku ijosi ryarwo bwangu ruherako rurayigurukana, rurenura mu bicu.
Kera kabaye, rurananirwa, ruratentebukwa, rubwira inzoka, ruti, "ngiye kugushyira hasi nduhuke nibura akanya gato," Inzoka iti, "ibyo wirota ubikinisha, dore inyuma yacu inkongi ni yose yabaye inkorashyano, ni akanya gato ngashya wese ngakongoka, ahubwo ongera umurego dukundure."
Nuko uruyongoyongo ruriyandayanda; nyamara ay'ubusa, rugeza aho kugusha ubuconsho. Ngo rujye kwarara kugwa hasi, inzoka iti, "nugwa hasi nanone nta cyo uri bube ukimariye, ihangane dore ibintu byakomeye." Uruyongoyongo ngo rukora iyo bwabaga ariko intege ziranga zirabura, rwihonda hasi ntirwasamba.
Inzoka irarureba iti, "genda shahu n'ubwo upfuye bwose ariko upfuye unyumvishije ikinyenga cyo mu kirere!" Nguko uko ka kangononwa uruyongoyongo rwavugaga mbere yo kunywana. kagaragaye.

Nyuma y'ibyo, bene Ruyongoyongo basera i Gahanga bahiga ya nzoka n'urubyaro rwayo.

Iyo ni yo soko y'inzika yabyaye inzigo y'uruyongoyongo n'urubyaro rw'inzoka.

"Guca ku nda n'indyarya ni ugusigira abana impyisi ugasinzira"
Aba bana baranyobeye  Imivugo[SEP]Mugabe wagabanye n'Imana
Uri umugabo utagoheka
Uhetse u Rwanda rwose
Uri umubyeyi w'abanyarwanda
Nkuragije imbaga yarwo yose

Aba bana uko babanye
Ntibyanyuzeho na gatoya

Aba bana baranyobeye
Baratongana bigacika
Birirwa bacumitana amacumu
Nk'abatonse rimwe
Bapfa agasate k'umutsima.
Jya ubatsibura ntukabatsembe

Aba bana baranyobeye
Umwe aranyonyomba agatikura undi
Agataha avuga amacumu
Nk'utsinze Nsibura
Kandi yikoze mu nda

Aba bana baranyobeye
Birirwa bavumana
Bavugutirana amarozi
Bakubitanisha inkuba
Bavugana inkuru mbi
Bategana imishibuka
Barebana ay'ingwe
Batungana agatoki
Bahekenyerana amenyo
Batukana ibya Nkotsi na Bikara
Bahekenyeshanya umusaraba

Aba bana baranyobeye
Nirirwa mbahana barananiye
Ni uguhana uwahanutse
Ni uguhomera iyonkeje
Ni ugukamira mu kiva
Ni uguta inyuma ya Huye
Ni ukugosorera mu rucaca

Ntibagira ubuntu
Barangwa n'ubwiko
Ufashe imbehe aba ikihebe
Ngo atihenda bakamuhebya
Iyi si inda ni indogano
Uwabaroze ntiyakarabye.
Indyoheshabirayi - Umuvugo 2  Imivugo[SEP]Umunsi umwe uruyongoyongo rwarakugendeye ruraritse urunwa n'urujosi ruza kugera ku nkombe y'uruzi.
Rurabukwa ifi ebyiri mu mazi hafi y'inkombe y'uruzi.

Ruba rwarazifashe iyo rubishaka, ariko kubera rwari rutarasonza ruriraramira.

Hashize umwanya, akayara kararushikura.

Haza kuza agafi gatoya, uruyongoyongo rwanga kugafata! Ubwo busa! Ngo rutegereje amronko ari buruhaze.

Rwamaze guhererwa, kandi inzara irurembeje; rupfa kwagukira akanyamunjonjorerwa. Inzara da!

Urwanira byinshi ukabura na duke wari ufite.
Inka ya Ruzirabwoba 2  Inka[SEP]Igihe kimwe, umusozi warahiye. Inkware yari kuri uwo musozi irigurukira ngo ihunge umuriro. Inzoka irayihamagara iti” nyamuneka nkware, ntunsige muri aka kaga, reba ukuntu wangurukana nanjye.” inkware yemeye kuyihungisha, nibwo iyibwiye iti” ngaho izingire ku ijosi ryange tugende.” inkware yaragurutse igurukana iyo nzoka, irayikiza. bigeze kuwundi musozi inkware yasabye inzoka kujya hasi ngo nayo yigendere, iranga irayirahira, iti” sinkurekura nakugeze ku ngusho” ubwo inzoka yanize inkware irayica izira ubugiraneza bwayo. Umuntu iyo ahemukiwe n’uwo yagiriye neza, akunze guca uwo mugani. 
Baramubaza ati "Ngali " Insigamugani bawuca bahonye umuntu babaza akanina, nk'utabyitayeho, akanga gusubiza,[SEP]Ndabaga ni umukobwa wabayeho ahasaga mu 1700, akaba mwene Nyamutezi mu Bwishaza mu Ntara y'Uburengerazuba (hahoze ari ku Kibuye). Ndabaga ngo yavutse ari ikinege, akiri uruhinja se aratabara.
Nta washoboraga kuva ku rugerero hatabonetse uwo kumukura. Byashoboraga gukorwa n' Umwana we w'umuhungu cyanwa undi muvandimwe we ariko w'igitsina gabo. Aba rero ngo ntabo Nyamutezi yagiraga, bityo akaba yaragombaga kuguma mu rugerero.

Amaze guca akenge, Ndabaga yatangiye kubaza nyina aho se aba, nyina akamusubiza ko aba mu rugerero. Ndabaga ati: "None se ko adataha?" Nyina ati: "Ni uko adafite umwana w' umuhungu cyangwa umuvandimwe wo kumukura."
Ni bwo Ndabaga yatangiye kwitoza imirimo ya gihungu, nko gusimbuka; kurasa; gutera icumu; gufora umuheto w' inkingi ndetse no kiwiruka, kugira ngo yategure kuzajya gucungura se ku rugamba.
Yitoje iyi mirimo ayimarayo, ndetse ajya no mu bacuzi kwimenesha no gushiririza amabere ngo atazapfundura hakagira uva aho amenya ko ari umukobwa intego ye ntayigereho.
Nyina yamubaza intego afite mu gukora ibyo byose, Ndabaga yaramusubizaga ati: None se ko ari jye uri mu kigwi cya data, nintiga byose azacungurwa na nde?"

Ndabaga amaze gukuka ubwangavu, abwira nyina ati: "Data yapfuye ntarakura, ndifuza kujya kumureba turamukanye, ndetse mucungure ku rugerero." Nyina ni ko kumupfunyikira impamba, ahera ko yikoma abandi banyabwishaza bagemuriye ababo ku rugerero.
Akigerayo, Ndabaga yasabye abahungu b' ikigero cye kumwereka Nyamutezi, baramumwereka bararamukanya, baribwirana, baranezerwa. Ndabaga ati: "Ese mubyeyi wabujijwe n'iki kujya mu rugo?" Se ati: "Mwana wanjye nabuze unkura kandi maze kunanirwa kubera ubusaza."
Ndabaga ni ko kumubwira ati ntuvuge ko ndi umukobwa, uvuge ko ndi umuhungu kuko imirimo ya gihungu narayize ndayimenya. Se ati: "Ubwo se iyo ushoboye ni nk' iyihe?" Ndabaga aryimurondorera. Nyamutezi ashaka kumuhinyuza, amuha umuhato ngo arebe ko ashobora kumasha, ni ko kumushingira intego.
Ndabaga arayimasha arayihamya. Amuha agacumu ati: "Ngaho tera hariya ndebe ko uhageza." Ndabaga aratera araharenza. Amuha abana bangana na we ngo basiganwe, Ndabaga abereka igihandure. Se ni ko kumushima cyane, amumurikira umuganga w' urugerero ati: "Nguyu umukura wanjye." Nyamutezi baramureka arataha.

Ndabaga yiga imyiyereko yari iriho icyo gihe arayimenya, maze aba intore ikundwa kandi ishimwa cyane kuko yitondaga ndetse akumvira mu byo bamuyoboyemo byose. Ibi byatumye aba intangarugero, ndetse atanga abandi kugabana inka nyinshi.
Abana bari kumwe na we ku rugerero bamugirira ishyari kuko abatanze kugabana inka nyinshi kandi aje vuba. Ab' iwabo bamuzi bakajya bajujura bati: "Ubonye Ndabaga ngo araturusha kugabana inka nyinshi ari umukobwa." Inkuru yaje kugera ku Mwami ko Ndabaga ari umukobwa. Umwami ni ko kumutumira ngo abyimenyere by' impamo, ni ko guhata Ndabaga ibibazo.
Ati: "Ndabaga uri umukobwa cyangwa uri umuhungu?" Ndabaga ubwoba buramutaha kuko yangaga kubeshya Umwami ngo bitamubera icyaha agata se mu mazi abira na we atiretse, kandi atinya no kuvugisha ukuri ngo atamubaza icyatumye aza mu rugerero. Umwami amurembeje ni ko guhitamo kumubwiza ukuri ati: "Ndi umukobwa." Umwami ni ko kumubaza impamvu yaje mu rugerero.
Undi ati: "Nabyirutse ntabona data, mbajije mama ambwira ko ari ku rugamba kandi ko adafite umuhungu wo kumukura, nanjye ni ko kwiga imirimo ya gihungu ngo nzamukure. Maze kuyimenya naje ngemuriye data, mpageze mubwira ko nize bihagije imirimo ya gihungu, mwereka ko nyizi bihagije hanyuma musaba kumukura, na we arabyemera kuko yabonye mbishoboye."

Umwami akimara kumva amagambo ya Ndabaga yahise atuma kuri Nyamutezi, amuhata ibibazo nk' uko yagenje umukobwa we. Nyamutezi yamwemereye ko ari umukobwa. Umwami ati: "None se icyatumye umureka akajya mu itorero ry' abahungu ni iki?" Nyamutezi ati: "Nyagasani nari nshaje, nsigaye meze nk' ishaka ryameze mu buro ari rimwe kuko nari nsigaye mu nsoresore njyenyine. Ikindi kandi nabonaga abishoboye"
Umwami ni ko guhumuriza Nyamutezi ati: Humura, umukobwa wampaye naramushimye kandi ndamusigarana. None witahire kandi ujyane n' inka zawe wari waramuhayeho ingishywa." Kuva ubwo Ndabaga ahita ajyanwa i Bwami arererwayo, amaze kuba inkumi Umwami araurongora, aramukundwakaza cyane.
Ndabaga akiza se amuvana mu izinga ry' ubukene yarimo, kandi kuva ubwo Umwami ategeka ko ibinege bidafite gikura bazajya babisezerera bigataha kuko ari igisebo kubona u Rwanda rusigaye ruhuruza n' abagore kurutabarira.

Kugera iwa Ndabaga, ni ukugera mu magorwa ku buryo umuntu yayambaza n' utari ngombwa ngo amuzigure. Iyo abantu babonye ibintu byagoranye cyane, mbese bigomba abagabo, ni ho baca umugani bati: "Ibintu byageze iwa Ndabaga."
Ingoro y'umwogabyano 4  Inka[SEP]Rwesa rukaza ay'imbibi
Intwari zivuna impuruza
Rwa Nkubito ya Mpabuka
Inyamibwa batijana
Itashye imbere y'amariza

N'imiheha yambariye
Kuruta amashyo y'ibihogo
Yamara kujya mu rubuga
Inyange igatangaza
Amaso ukayatereza

Ari uguharamba isata
Mu mariza y'umuhozi
Ukihagira amarebe
Atembamo amaribori,
Ukamarwa ishavu n'ingondo

Yakebwe mu rw'irungu,
Yagaranzura urwano,
Ikina hejuru y'inkoni,
Abadatunze Umuhozi,
Bagashaka kurigita,

Isi igasangwa ari ingume,
Bagakuka mu mihigo,
Banga ko zibahotora,
Bagakeza Ruganzu
Bacuranga mu Ngeri

Bagahanagura intore,
Za Rwimirankuku,
Ngo ibatunge mu Bihogo,
Na bo babe baruhutse
Inkoni z'inkuba bahoraho.

Nibashaka kumurika,
Izabo ngo zigaragare,
Ahubwo bazegamire
Ingoro y'umwogabyano!
Indyoheshabirayi - Umuvugo 1  Imivugo[SEP]Nzira Y'Ibyeza Horana Ijambo
Imbaduko Umpunda Ndayibatura
Bamenye Ubwawe Ko Uri Rukundo
Nje Nkucuranga Ncinya Akadiho
Nje Nduririmba Ngo Ndubature
Namenye Urukundo Rwanyu
U Rwanda Nduha Ibirenge
Imana Nyiha Amashimwe

U Rwanda Nduhoza Intambwe
Mbwira Inshuti N'abavandimwe
Ngo Twese Tubabe Hafi
Dushoza Imbyino Ibakwiye
Muzahorane Ibibondo
Mubitoze Gusenga
Byose Biva Mu Gusenga
Mukundane Mujye Inama
Mwanyuze Muri Byinshi
Ibibagera Amajanja

Byijandika Mu Rukundo Rwanyu
Amagambo Avuza Ubuhuha
Baje Ari Ndabatanya
Badashaka Ko Murushinga
Ngo Babicire Uwo Mushinga
Ubukwe Bupfe Bacurange
Babibagize Urukundo
Rucike Rucwekere Cwe Cwe!
Nyamara Ntibamenye Y'uko
Iyavuze Itivuguruza

Naho Bahinda Nk'indege
Cyangwa Bagakubita Nk'inkuba
Ntibavuguruza Iryayo
None Umunsi Ni Uyu!
Ibahuje Bareba
Bamenye Ko Imana Yanyu
Ari Inyembaraga
Ntawuvuma Uwo Itavumye
Naho Babavuma
Bamera Nka Baraki

Bakabahesha Umugisha
Mukundane Mujye Inama
Gukundana Ntibigoye
Bigora Abatazi Imana
Biyambaza Nyabingi
Nk'aho Igira Urukundo
Imana Ni Yo Rukundo
Abapfumu Ni Umwanda
Kirimbuzi Ya Burundu
Irimbura Abayisanga

Bahongerwa Iby'urukundo
Urwo Si Urukundo
Bubura Ingeso Bombi
Intonganya Buri Munsi
Batana Mu Kwa Buki
Kuko Batazi Imana
Ntibayibajije Ibyabo
Nyamara Umugore Mwiza
Umuhabwa N'uwiteka
Mukundane Mujye Inama

Mutandukane N'abandi
Bamwe Batazi Imana
Muzahorane Urukundo
Musangize Na Rubanda
Abatagira Urukundo
Mubatoze Gukunda
Mwubahane Bitinde
Mwirukane Ubutindi
Mwitetere Bikwiye
Mwikomeze Ku Umwami

Yesu Ashobora Byose
Ntacyo Muzamuburana
Azabaheta N'ibindi
Mukundane Mujye Inama
Yesu Yarabashimye
Urukundo Ararubahunda
U Rwanda Rurabakunda
Ababyeyi Barabakunda
Urungano Ni Yo Ntero
Nanjye Ga Ndabakunda

Mbazaniye Urukundo
Nzahora Ndubahunda
Mwibyinire Iyo Njyana
Mwinikize Urukundo
Mwibagirwe Agahinda
Mwitetere Bitinde
Mubyare Hungu Na Kobwa
Mukundane Mujye Inama
Mbahaye Inzitirabanzi
Maze Uruvugo Niruza

Rubanda Rufite Ubumara
Nk'inzoka Y'inshira Cyangwa
Inshana Muhuriye Mu Nshinge
Bagamije Kubatanya
Muzigiremo Munume
Mubime Amatwi Musenge
Yesu Ubwe Azabatsinda
Bazafatwa Nka Satani
Bamenye Imana Yanyu
Bahereko Babakunde

Mukundane Mujye Inama
Ntimuzabura Abanzi
Bazatumaho N'abandi
Baze Ari Ndarusenya
Muzakomeze Musenge
Musenye Uruvugo Rwabo
Mukunde Abatabakunda
Na Yesu Arabibatoza
Imbeho Nibataha
Muzifubike Urukundo

Mukundane Mujye Inama
Mukundane Mujye Inama
Mwime Amatwi Rubanda
Bazanywe N'amagambo
Muzambare Mugwe Neza
Muhuze Amaboko Yanyu
Murebane Ako Mu Jisho
Nihagira Ikibajisha
Muzatumire Uwo Mwami
Azaza Ntajya Atinda

Azabikemura Bwangu
Mukundane Mujye Inama
Muzabona Ibibagora
Bishaka No Kubatanya
Urugo Ni Ko Bigenda
Ibibi N'ibyiza Ni Uruvange
Muzambarire Kunesha
Mushoze Imihigo Mwebi
Maze Muhuze Imigambi
Mushinge Imishinga Mujye Mbere

Mushishikarire Gushima
Mutange N'icya Cumi Ku Mana
Mukundane Mujye Inama
Mukundane Akaramata
Mubyaye Cyangwa Byanze
Mukize Cyangwa Mukennye
Muzicare Mujye Inama
Erega Urugo Ni Mwembi
Kandi Umwe Arya Bihora
Umugore Ni Mutimawurugo

Umugabo Ni Myugariro
Abandi Ni Inyogera
Ndetse N' Abajyanama
Bahera Kuko Mubanye
Mukundane Mujye Inama
Umuntu Ni Umuntu
Yakosa Turi Mu Isi
Kandi Ntazibana
Zidakomanya Amahembe
Ariko Muziyunge

Maze Musabane Imbabazi
Musubirane Bwangu
Mutihaye Rubanda
Mubwizanye Ukuri Kose
Urugo Si Biracitse
Kandi Si N'amacenga
Acumbika Acumbeka
Ngo Akunde Abacemo Icyanzu
Ahubwo Urugo Ni Mwembi
Mwambaye Uwo Muneza

Muhuje Umunezero
Mwibutse Mufiyansanya
Simvuze Iby'urugwiro
Cyangwa Se Iby'agatwenge
Kabereye Ababasuura
Muzabasekere Rwose
Mubereke Iby'urugwiro
Bazaza N'ejo Baaze
Kuko Mufite Urugwiro
Murarwubake Cyane

Mukundane Mujye Inama
Urugo Si Imitungo
Simvuze Ko Idakwiye
Ariko Ibaye Nta Rukundo
Yarutwa N'akaruri
Kuzuyemo Urukundo
Kuko Hari Abatunze
Bubatse N'amataje
Barara Ukubiri Rwose
Bifitiye Ifaranga

Barabuze Urukundo
Nta Mahoro Aharangwa
Birirwa Mu Nkiko
Bisabira Ubutane
Ese Ibyo Mwabishima?
Kwigirira Ifaranga
Mukiheta N'amasambu
N'utumodoka Twinshi
Ariko Nta Rukundo?
Muzatunge Ibikwiye

Mwibuke N'abashonji
Yesu Azabahemba
Mwikomeze Ku Mwami
Mukundane Mujye Inama
Nta Kiryoha Nk'urugo Rwiza
Ni Urubuto Ruryoshye
Ni Ijuru Riteguza
Ni Amahoro Adateka
Ni Ubuto Budasaza
Bukumburana Ubutitsa

Waba Ugannye Mu Cyanzu
Akumva Ni Nk' I Mahanga
Kandi Ariyo Ukigenda
Akumva Yatumayo Akajwi
Ati "Mbe Mukunzi Uruta Amakombe"
Gikundiro Mpora Ndata
Ndangamirwa Mu Rwacu
Shenge Garuka Bwangu
Shema Nkesha Byinshi
Mbe Mugisha Nashimye

Nshima Ko Utanshiha
Shenge Ukantetesha
Ishavu Ntirimbashe
Umuhire Ntazahaga
Ihirwe Ry'iyaguhanze
Hahirwa Njye Waguhawe
Nkumva Nta Muvundo
Mvuye Mu Mavunane
Nta Mvune Z'uruvange
Kandi Ari Wowe Mvano

Tebuka Ntagira Irungu
Urwo Ni Rwo Rukundo
Na Yesu Yararushimye
Ashima Ko Muba Umwe
Ntimwivutse Ayo Mahirwe
Muhoze Amata Ku Ruhimbi
Muzirikane Urukundo
Mwemeranyije Mwembi
Muzabane Akaramata
Urubuga Ni Urwanyu

Mukundane Mujye Inama!
Abandi Imana zirabaha  [SEP]Umusaza yari afite abuzukuru batatu b'abasore; abo bana ntibumvikane, ahubwo iteka bagahora batongana. Sekuru yabireba bikamubabaza cyane.
Bukeye arababwira ati Â«bana banjye, mujye mubana neza ntimugahore mupfa ubusa.» Abasore bawe ntibabyiteho bikomereza umwiryane wabo.

Umunsi umwe, umusaza amaze kubona ko kubabwiza ururimi ntacyo bimaze, yigira inama yo kubaha urugero.

Niko kubihererana, nuko yenda inkoni eshatu, akurebera n'umurunga ukomeye cyane, maze arazihambiranya.

Arangije. Arababwira ati «ntimureba izi nkoni uko ari eshatu; mukabona n'ukuntu zihambiriye cyane? Umva ko muri abasore, mukaba mufite n'imbaraga nyinshi, mbarahiye ko nta n'umwe washobora kuzivuna!»

Ba basore barisekera, barangije baramusubiza bati «uzi ko nta n'umwe uturusha imbaraga kuri uyu musozi, none ubwo busa ni bwo bwatunanira? Twagize ngo ni n'ikindi uduhamagariye! Yewe gusaza ni ugusahurwa koko.»

Umusaza ati «ngaho nimugerageze, ndebe ak'ubwo busore bwanyu!»

Ba bahungu uko ari batatu bakuranwa za nkoni zihambiriye. Bagerageza kuzivunisha amaboko, birabananira, bashyira ku mavi biba iby'ubusa.

Nuko umukambwe na we uko yakabitegereje aboneraho maze arabaseka cyane, arangije arababwira ati «ntiduhwanyije imbaraga, muruzi uko iminsi yangize; ariko kandi, ibyo ntibyambuza gushobora kuvuna izi nkoni zabananiye muri abasore!»

Abahungu bariyamirira cyane bati «mbese noneho uri mu maki sogoku? Uzi ko umaze gusaza koko? Ubona ko icyatunaniye ari wowe uri bugishobore kandi uruzi ugeze mu zabukuru? Have wikwirirwa wiyumya, ntiwabishobora.»

Na we ati «muraba mureba.»

Nuko umusaza agufatira za nkoni, arazihambura, maze agafata imwe imwe akayikonyora.

Hanyuma abwira abuzukuru be, ati «bana banjye uko mumaze kubibona, kugira ngo nshobore kuvuna izi nkoni kandi ubwanyu zabananiye, nabanje kuzihambura, kuko zikiri hamwe zari zikomeye.Namwe rero nimutandukana, umwe akaba ukwe, undi ukwe, mugahora muryana, abanzi banyu bazaboneraho maze babagirire nabi.
Naho nimwibumbira hamwe, mbese mukumvikana mukaba abavandimwe nyabo, ntawe uzabatinyuka, ahubwo rubanda bazajya babareba babatinye, maze babubahire icyo.»

Ba buzukuru bamaze kubyumva, bigira inama yo kwiyunga, amahane ashirira aho.

Ndetse n'ubabonye, ugasanga abubashye kandi yifuza kubigana.

«Ababiri bishe umwe.»
Intare n'urukwavu  Imigani, Abana[SEP]Kera intare yabwaguriye mu ishyamba, irangije ibyana ibisasira mu isenga, ikajya ibigaburirira aho. Muzi rero ko intare irya byinshi, ndetse n'ibyana byayo bivuka bizi kurya cyane. Ni yo mpamvu iyo ntare yagombaga kwica inyamaswa nyinshi, kugira ngo ibone ibiyihaza yo n'ibyana byayo. 
Umunsi umwe isigira ibyana byayo ibyo biri burye, ijya guhiga maze itinda kugaruka. Urukwavu rwihitiraga, ruza kubona ibyo byana by'intare maze rurabibwira ruti, "muraho bavandimwe? Bambwiye ko mwasigaye mwenyine kandi murwaye niyo mpamvu nje hano, kugira ngo mbakorere ibyo mwifuza."

Ibyana birarusubiza bitangara biti, "bishoboka bite ko waba uva inda imwe na twe?" Urukwavu ruti, "Yoo! Se ubwo ntimwari muzi ko ndi mukuru wanyu? Ariko ntibitangaje, muracyari bato cyane!" Rurakomeza ruti, "ibyo mbabwira ni ukuli, ndi mukuru wanyu rwose." 
Rumaze kuvuga ayo magambo, rutangira kubiguyaguya rugeza igihe ruza kubisanga muri ya senga byabagamo. Rumaze kugeramo, rurabibwira ruti, "ubu rero, ngiye kubashakira ibyo murya, mutaza kwicwa n'inzara." Nuko rugira inyama rushyira ku ziko, ruracanira.
Zimaze gushya, aho kwarura ngo ruhe bya byana, rwarura rwirira, ibyana byasamye gusa, ntirwagira icyo rusigaza. Intare iza kuza ivuye guhiga, maze ihamagara ibyana byayo, ngo irebe uko bimeze. Biyigeze imbere isanga byashonje cyane maze irabibaza iti, "ko nabasigiye ibiryo, none nkaba mbona mushonje cyane byagenze bite?" Ibyana bivugira icyarimwe biti, "ni urukwavu rwaje rurabyirira! 
Burya wamaze kugenda ruraza rutubwira ko ruva inda imwe na twe, turwereka ibyo rudutekera, bihiye ruririra. 

Intare ihindukirana agakwavu aha kari kabunze muri ya senga, maze ikabwirana umujinya mwinshi isa n'ikarora rwose (sinzi icyari cyayibwiye ko kihishe hafi aho mu muheno) iti, "niko wa kagome we, urabona ngo uranyamburira abana ibiryo, ukabyirira? Ntubona ko wabishije inzara? Sohoka muri uwo mwobo; nudasohoka kandi ndakwereka, Sohoka se bitaraba nabi."
Agakwavu rero aho kari gashya ubwoba kati, "nimumfashe aya macumu yanjye muyanshyirire hanze mbone uko nsohoka." (Naho amacumu yari amatwi y'agakwavu.) Intare yarayajugunye, kajyana na yo kabandagara hirya iyo gahaguruka kanduruka. Nuko intare ibonye ko urukwavu rutongeye gukoma kandi rukaba rutasohotse, ibaza ibyana byayo iti, "rwa rukwavu rurigitiye he?"
Ibyana biyisubiriza icyarimwe, biseka biti, "ntureba hiryaaa. . . ruragenda rutaruka." Intare irurabutswe, irarubwira iti, "genda shahu wampenze ubwenge kare! Nta n'ubwo nirirwa ngukurikirana, uri inyaryenge koko!"

Nuko urukwavu ruhikura rutyo.
umusaza n' abuzukuru be umugani  imbaraga ziri ukwibumbira hamwe[SEP]Umusaza yari afite abuzukuru batatu b'abasore; abo bana ntibumvikane, ahubwo iteka bagahora batongana. Sekuru yabireba bikamubabaza cyane.
Bukeye arababwira ati Â«bana banjye, mujye mubana neza ntimugahore mupfa ubusa.» Abasore bawe ntibabyiteho bikomereza umwiryane wabo.

Umunsi umwe, umusaza amaze kubona ko kubabwiza ururimi ntacyo bimaze, yigira inama yo kubaha urugero.

Niko kubihererana, nuko yenda inkoni eshatu, akurebera n'umurunga ukomeye cyane, maze arazihambiranya.

Arangije. Arababwira ati «ntimureba izi nkoni uko ari eshatu; mukabona n'ukuntu zihambiriye cyane? Umva ko muri abasore, mukaba mufite n'imbaraga nyinshi, mbarahiye ko nta n'umwe washobora kuzivuna!»

Ba basore barisekera, barangije baramusubiza bati «uzi ko nta n'umwe uturusha imbaraga kuri uyu musozi, none ubwo busa ni bwo bwatunanira? Twagize ngo ni n'ikindi uduhamagariye! Yewe gusaza ni ugusahurwa koko.»

Umusaza ati «ngaho nimugerageze, ndebe ak'ubwo busore bwanyu!»

Ba bahungu uko ari batatu bakuranwa za nkoni zihambiriye. Bagerageza kuzivunisha amaboko, birabananira, bashyira ku mavi biba iby'ubusa.

Nuko umukambwe na we uko yakabitegereje aboneraho maze arabaseka cyane, arangije arababwira ati «ntiduhwanyije imbaraga, muruzi uko iminsi yangize; ariko kandi, ibyo ntibyambuza gushobora kuvuna izi nkoni zabananiye muri abasore!»

Abahungu bariyamirira cyane bati «mbese noneho uri mu maki sogoku? Uzi ko umaze gusaza koko? Ubona ko icyatunaniye ari wowe uri bugishobore kandi uruzi ugeze mu zabukuru? Have wikwirirwa wiyumya, ntiwabishobora.»

Na we ati «muraba mureba.»

Nuko umusaza agufatira za nkoni, arazihambura, maze agafata imwe imwe akayikonyora.

Hanyuma abwira abuzukuru be, ati «bana banjye uko mumaze kubibona, kugira ngo nshobore kuvuna izi nkoni kandi ubwanyu zabananiye, nabanje kuzihambura, kuko zikiri hamwe zari zikomeye.Namwe rero nimutandukana, umwe akaba ukwe, undi ukwe, mugahora muryana, abanzi banyu bazaboneraho maze babagirire nabi.
Naho nimwibumbira hamwe, mbese mukumvikana mukaba abavandimwe nyabo, ntawe uzabatinyuka, ahubwo rubanda bazajya babareba babatinye, maze babubahire icyo.»

Ba buzukuru bamaze kubyumva, bigira inama yo kwiyunga, amahane ashirira aho.

Ndetse n'ubabonye, ugasanga abubashye kandi yifuza kubigana.

«Ababiri bishe umwe.»
Indakarira kuvusha  Ibyivugo[SEP]Indakalira kuvusha ya ruhalirwashema
Umuheto ukura amahanga ku ijabo,
Waramvuwe mu ijuli rya Rutete
Aho waturutse ni mu rikomeye
Ruteranyangabo, inkaka zawukojejeho urwano
Rwema rw'umuronko ababaji bawugize inyamibwa
Mu kuwuntura ari inkare, babonye ko udakwiye ab'amakenga
Bati: nimuwushyire Inkotanyi cyane, we uzagira icyo awumaza.
Nywuhangajemo uruge uhinduka isarabwe
Ingabo nzigenda ku isonga, ni usanzwe ndi isibo
Tugisakirana n'urugamba, nibasira ufite impenzi
Ayitambitsemo amacumu abili, ndayikongeza n'umuvarugamba
Aho bayishingiye icondo mpaca icyuho,
Icyuma cyigerera ku mubili w'umukinzi, ari ugukura mu gitugu
Mbona umusakura umukungamo inkangwe,
Inkwaya irangira amaze kugwa.
Maze gutagaranya iby'i Bushagire, ntabaruka nambaye icyuma
Gitera abagabo ishema, bakinshakajemo cyane mvuga icyo namaze,
Nti: Rutinduka namwicishije umugereka, mu kuwukabura nkura mu gitugu
Usohoka yawukwijemo ibitenga, na we mukeba agitera umugeli,
Na Rwantabo ni uko namugize.
Umugaba muteye ubwuzu,
Ati: Murangamirangango, urampimbaje ngwino umbwire ibigwi.
Nti: Kuli Rugeyo nahagalitse umuhinza,
Nivugana umuheto wahiliwe n'ishya ubwo nambitse ingoma yacu.
Ati: Rwizihirangabo ubwo muteye kuli Ndago,
Ko induru yavuze ukitangiza guhurura, ni wowe wafatiliye Abahima?
Nti: Urabaze Nyilingango,
Ingundu nayigabizaga nyirayo agaragurika mu nkoro y'inka!
Ati: Ese Ndengabagahizi ko bawugwijeho amashinjo,
Uwambaliye ku cyenda gisa?
Nti: uwo kwa Murengezi yasagaga icumu,
N'uwo nacuze inkumbi mu Busarasi;
N'uwo nasigiranye mu misibo y'intere,
N'ubwo duhomboye inteko nalishe.
Ati: Ndengabaganizi, uwambaliye ukuli,
Ni umulimo w'intwali abatigeze mu ntambara nibegame uwivugane.
Nywiregeye mu byano nizihira abagabe b'Inyarubuga,
Abashakamba bandangamira nywusumisha
Bampitira mu ngororano, mvuga n'aho nabaye ingenzi
Ntawe ukingisha impaka,
Bazi ko Impangazamihigo yanterekeye gutsinda amahanga.
Yakoze iyo bwabaga Insigamigani Bawuca babonye umuntu wacogoye ariko asanganywe imbaraga[SEP]Uyu mugani baca ngo: "Yakoze iyo bwabaga", cyangwa yakoze aho bwabaga, wakomotse kuri Nkoma ya Nkondogoro, Sekirasanyi Ikirozi cyo mu Marangara kitarogera ubusa uretse abagihaye ihene n'intama; ahasaga umwaka w'i 1500.

Bawuca iyo babonye umuntu wacogoye ariko asanganywe imbaraga, babona ananiwe icyo yahoraga ashobora bakamubwira bati "Kora iyo bwabaga!" Naho usanzwe atagira imbaraga zo gukora iki n'iki, iyo kimunaniye bagira bati "Gerageza" Iryo jambo rero ryo gukora iyo bwabaga, hari abaryita ubugabo. Ubu ni ko bimeze; ariko ubundi inkomoko ni uburozi!

Byatangiye hagati y'ingoma ya Ndahiro n'iy'umuhungu we Ndoli. Hariho umugabo witwa

Nkoma ya Nkondogoro, ikirozi cyo mu Marangara, na nyina Maduna. Bari abagaragu ba Cyamatare bakomeye, bari baraturutse i Bunyabungo. Baza ibwami bafite umuhango wo kuroga; ibi byo gucuragura; ariko bakagira n'ubundi burozi busanzwe. Aho shebuja apfiriye yishwe n'Abakongoro bamutsinze i Rubi rw'i Nyundo mu Bugamba (Gisenyi), Ndoli amaze gucikira i Karagwe k'Abahinda (muri Tanzaniya), rubanda bahinduka abari abatoni b'ibwami barabahiga barabahashya, kugira ngo, batagira icyo bavuga kuri Ndoli kuko bamwe bakekaga ko akiriho, abandi, bati "Yapfanye na se"

Ubwo Abanyamarangara batera Nkama, baramunyaga baramusenyera, iwe bahagira imara, ibyeso byarimo uburozi barabijanjagura. Ubwo i Nduga n'Amarangara byari bimaze kwigarurirwa n'Abasinga. Amarangara atwarwa na Rukomane mwishywa wa Mateke, na yo Nduga ari Mateke uwo. Rukomane rero arashega amenesha abaryankuna.

Bukeye abaryankuna bateranira kwa Karangana mu Kona ka Mashyoza, hagati ya Runda na Mugina; bajya inama y'uko bazagenza Rukomane. Babwira Nkoma, bati "Ko wajyaga wiyemeza ngo uri umurozi, ubu waturogeye Rukomane ukamudukiza?" Nkoma, ati "Nta burozi nkigira barabumennye, kandi sinabona uko nshumba ubundi" Abandi baramubwira, bati "Jya gukora aho bwabaga nibura ukokore; kandi ntubuze abo mwabanye babaye ibyegera bye, bazamuduhera agapfa tukaruhuka!" Aradukukanye yakabura amagara!

Abaryankuna bamaze kuzuza inama, Nkoma arataha ajya kureba ahahoze ari iwe mu tujyo bajanjaguye; asangamo uburozi ariko buke, arabukokora abushyira Gashumba w'umunyanzoga wa Rukomane wahoze ari umugaragu we. Amubwira ko nabumumuhera bazamugororera cyane, Gashumba arabyemera arabwakira; abuha Rukomane arabunywa, amaze kubunywa araryama bucya ari intumbi. Abaryankuna babyumvise si ukwishima! Batera hejuru, bati "Nkoma ya Nkondogoro yakoze aho bwabaga."

Kuva ubwo rero rubanda babona umuntu unaniwe n'umurimo yari asanzwe ashobora, bakigana uko Abaryankuna babwiye Nkoma, bati "Kora aho bwabaga", ariko bo baba bavuga ubugabo yari asanganywe; bifata bityo.

Gukora aho bwabaga = Kwiharahara
Ngoma ya sacyega Umugani muremure Ibwami[SEP]Sacyega yari umuhannyi w'ibwami, akagira abagore babiri. Umugore muto abyara abakobwa gusa, umukuru abyara umwana umwe w'umuhungu witwa Ngoma.
Sacyega yatoneshaga umugore wabyaye abakobwa, ntiyite kuri nyina wa Ngoma kandi uwo muhungu ari we waragiraga inka za se zose, akaba ari na we uzikenura.

Umunsi umwe, umwami atuma kuri Sacyega ati «uzanshakire imvi zitari ku mutwe,
unshakire kimwa kimwa imisozi,
unshakire ibumbabumba igarikabiganza,
Uzanshakire ingongo ikeba amazi ajya ruguru n'ingongo iyakeba iyatandukanya.
Uramutse ubibuze nkakunyaga kandi nkagutanga bakakwica.»

Abagaragu b'umwami bajya kwa Sacyega gusohoza ubutumwa.

Sacyega arumirwa ayoberwa aho azakura ibyo bintu. Umuhungu we aza kubyumva, ariko aramwihorera ntiyagira icyo avuga.

Mu gitondo, Sacyega atuma umukobwa we ku bakwe be bose ngo baze basangire ikimasa yari asigaranye cyonyine, ngo agikoreho impamba.

Nuko abakwe baraza, basanga Ngoma yahuye ikimasa, barakimucyuza, barakibaga, Sacyega n'umugore we n'abakwe be baririra, Ngoma na nyina ntibamenya amarengero yacyo.

Ngoma ariko araza ashikuza ukuguru kwari gusigaye ariruka, ashyira nyina.

Se abibonye abaka icumu amwirukaho, agira ngo arimutere.

Abandi bati: "sigaho wikwiteranya na Sakabaka ! "

Bukeye abakwe baherekeza Sacyega bajya ibwami.

Ngoma na we yenda amasaka yari yameze uwo munsi, yenda imiheha, yenda intorezo n'uruho, arahambira, akurikira se, se agenda amucyaha inzira yose ngo nasubire imuhira; umwana akanga gusubirayo, bagira aho bagera bakicara bakarya, ntibamuhe.

Baragenda bagera ibwami. Sacyega akoma yombi, ati «Nyagasani ibyo mwantumyeho narabibuze, ahasigaye nimukore icyo mushaka.»

Nuko umwami atumiza Ruhuga ye, ati «nimumwicaze.» Bajishura umuheto, bashaka ingoyi yo kubohesha Sacyega, baramuboha.
Igihe amaze kuremba, Ngoma aba arahageze, akoma yombi.
Ati «Nyagasani, kiza uriya muntu ni data.»

Nuko umwami ategeka ko bamubohora.

Ngoma ati «Data uyu yandiye ndi umwana we, andyana na mama, ariko singiye kumera nka we, dore ibyo mwari mwamutumyeho:
Imvi zitari ku mutwe w'umuntu, ngizi, ni amasaka basereka akamera,
Ikimwa kimwa imisozi, ni isuka bahingisha, ibumbabumba igarikabiganza ni iyi nshabiti bashisha,
Ingongo ikeba amazi ikayatandukanya ni uruho umuntu adahisha amazi.»

Nuko umwami ati «uyu ni we mwana wa Sacyega wereweho n'umusatsi ungana utya?»
Bati «ni we.»

Umwami agororera Ngoma ishyo ry'inka, amuha n'abagaragu, aba n'umuhannyi mu kigwi cya se, ati «Sacyega ntazongere kumbera umuhannyi ukundi.»

Ari Sacyega n'abo bari bazanye, ari Ngoma n'abagaragu yari agabanye, bose barikubura barataha.

Mu nzira baza kubona umugezi unyuze mu kuzimu, ugeze hirya uruburuka.
Sacyega ati «mbe Ngoma mwana wanjye, ibi ni ibiki?
Umwana ati: «simbizi.».

Barakomeza, bigiye imbere bahura n'ikinyabwoya intozi zagitonzeho, ati « Ngoma mwana wanjye ibi ni ibiki?»

Umwana ati «ubure kubimbwira wowe mukuru!»

Baragenda bigiye imbere nanone babona inkware iri hagati y'abana bayo. Sacyega, ati« mbe mwana wanjye ibi ni ibiki?»

Undi ati « simbizi.»
Barakomeza, babona igiti gihagaze cyumye.
Sacyega ati «mwana wanjye ibi noneho ni ibiki?» Umwana ati «mbare na mbariro wambarije, simbizi ! »

Nuko bageze imuhira, abantu umwami yari yahaye Ngoma baramwubakira. Sacyega ajya iwe, yitereka inzoga z'amuki, aranywa arasinda.

Amaze gusinda, arihwereza, abwira umugore ngo arapfuye, ngo kandi azize Ngoma umuhungu we.

Nyina wa Ngoma agenda yiruka aramuhamagara, ati «mwana wanjye ko wari unshyize heza, umpaye amata, none so akaba apfuye, kandi ngo ari wowe azize, ni bite?»

Nuko Ngoma agenda yiruka, ariko azi neza ko se abeshya, yipfushije agira ngo aze amubwire ibyo yari yamuhishe.

Ngoma araza ati «yemwe bahungu mwe! Ngoma naruha! Igihe tugiye ibwami, muzi ibyo data yankoreye n'abakwe be, muzi n'uko dutaha yabonaga ibintu akambaza ngo ni ibiki, nkamwihorera.

Noneho reka mbibabwire abe yabaho! Umugezi wibiye ukuburuka ni ugukamira umugore w'ingumba, wamara gupfa ibyawe bikajyanwa n'abandi.

Ikinyabwoya cyari ikinege, cyari!cyonyine mu bandi bafite umulyango, bakirya kitagira kirengera.

Inkware mwabonye iri hagati y'abana bayo, ni umubyeyi wizihiwe mu bana be bamushagaye.

Igiti cyumiwe mwabonye ni umugore wapfushije umugabo we n'abana be bagashira, agasigara yikunga wenyine atagira kirengera.»

Nuko se amaze kumva ibyo byose, agira atya aritsamura, arinanura ngo arazutse!

Nuko ashima umuhungu we Ngoma.

Sinjye wa hera hahera umugani!
Imahamba y'abungeri b'ingurube  Imivugo[SEP]Inzovu y'urwijiji rukabije ubujorojoro
Iya rujegeza-bijumba rwa semitabo,
Noneho amavubi arayarika mu bikobokobo,
Kira nyumba ya rukara rwa Majoro!
 
Rujugitira-bijumba rwa njunditse ibika,
Imvubu y'icyagane ya ruhungabanya-bitebo,
Isigaye itengerana umuraru wose ugatigita
Ikaba iya Rutare rwa SOMUKI i Rutongo!
 
Kivurivuri cya ruvungura-byavu,
Imbona-bake ya ruhingitirana-mubiri,
Ni ikitayega zishokanye umunihiro,
Ikaba iya Rukara rwa MINETE!
 
Ruhiniriza-kibero rwa sendahiriye,
Karisimbi k'amatungo ka ruhonjokerana,
Iyo basigaye bitiranya na ruva-kwaya,
Ikaba iya Rutare rwa Muganga.
 
Umuduga uhetse umubyibuho wa ruzimiza-mbavu,
Imponjoke yagurirwa amarembo ya ruhimbaza-barebyi
Isigaye ikinana ibicece mu icongori ry'ibifungo:
Ikaba iya rukara rwa Kurimpuzu, nzayibaga!
 
Gihirihiri cya ruhingika-bondo,
Inyumba irangwa n'umubyibuho ya ruvonyeza-bijumba,
Isigaye ibunda mu byambu ikabigomera:
Iba mu ngoro mu Rukari, aho zogerezwa isahani!
 
Gihiringitirane cyashiriyemo umurizo,
Mavuta-mingi ya rutenga-bondo,
Iyashinganywe n'abategeka-birori ba Leta,
Ifungiye i Rwinkwavu kwa Sovanye
 
Rubyagira-nzira rwa ndanze guhigama,
Intamati yamazwe ubwoya no kuneta ya rubyimbabyimba,
Iyo bakekaga umwingo ikarushya abasuzumyi,
Izigamwe na Misiyoni iruhande rw'ifumbira!
 
Yemwe ga bana baragiye mu bishanga,
Mureke zirenze imijumbajumba n'isayo,
Nizihaga zihundagarire mu bizenga:
Zidashongesha amavuta yo gukaranga ibirayi.
 
Kamena niboneka ntibahute kuzamburira,
Ahanini muri hoteri harazishaka;
Zirahaka amanoti n'ibikoroti mu mabondo,
Nicyo abasirimu bazikundira murakenge!
 
Kuyavuga si ko kuyarangiza inyuma:
Uwarata intendeza-matwi yakesha amajoro!
Za runihira zishoka nk'imvura y'umuhindo
Impini igaturika zikwira ibishanga.
 
Nimugwire Bikoko by'imva-burayi
Nimutungwe isanzure ntimukinenwa!
Nimutebanwe akamaro n'ibinyamahembe
Mubyirukane n'amajyambere y'u Rwanda!
Nyambo iruta ibigarama  Imivugo[SEP]Mu Rwanda hose, banga umwana urya agaya igaburo bamuhaye.
Kenshi na kenshi n'ibyo arya abirya abitamo amarira kuko babimuhana inkoni.

Kandi nubwo yarya byinshi bwa he, ntajya ashyira uturaso ku mubiri!

Iyo abonye abandi bana barya abagirira ishyari, akeka ko ari bo batuma ahabwa ibyo yita bikeya.

Hakubereyeho umwana, iyo ngeso yo kugaya iza kumwokama.Â Bukeye nyina agira atya arapfa, se azana undi mugore.

Umwana akaboroga, akirukira hanze yomongana; bya biryo yagayaga abandi bana bakabyirira.

Se w'uwo mwana na we ntabyiteho kuko yari azi neza ko yari indashoboka.

Haciye iminsi, umwana ahinduka ingegera, asigara atunzwe no kwiba ibyo arya mu mazu ya rubanda.

Umusatsi umuhirimbiraho, inzara z'intoki n'iz'ibirenge zirashokonkora; ubwo amavunja amwarika wese.

Abandi bana bamubona mu bihuru aho abunze yihishe bakamukwena, bati nguwo maguru y'urubabara ya rubaburabirenge, iyo ajya kuba rubebe, yangana na rubanda.

Ngicyo igisingizo cy'umwana w'ingayi, watoye ingeso mbi y'ubusambo.
Indyoheshabirayi Igisigo Igisigo gitaka ingurube cyanditswe Alex Kagame[SEP]Rutihunza inzarwe y'isayo,
Ingurube zahanitse imirizo,
Rwa muturaga ku bijumba,
Ni igikoroto cyo mu bikoko,
Igira ibikobokobo by'ubukombe,
Ikizihirwa isanga ibishanga,
Ikizimba aho inzarwe iganje
Ikahavurunga ijabo rikahava,
Ikahacundagura bitaravugwa,
Ikahavogereza ingurube nto,

Ikahatengagura cyane
Ngo iz'imicanda zihace,
Ikahacogoza ihaconshoma,
Ikahahindura amacamba,
Ikahavura kuba isayo,

Ikaharyama humutse,
Wayibyutsa ntibyumve;
Wayikoraho uyegereye,
Ikagusigaho icyondo,
Ikagukwiza icyagane;

Yakureba igitsure,
Ukirinda kuyicyura,
Aho ishakiye gutaha,
Ukayikurikira iyo nyumba,
Ukayireba uko yateruye;

Ukayikunda mu ngendo,
Ntijorwe mu ibondo,
Ukirinda aho yaciye,
Ko hanuka bibi cyane!
Wayireba itambuka,

Ukayirata kuba itungo
Wayikebukamo imihore,
Ukayihongera ibijumba.
Uko yatendeje izuru,
Ku iherezo ry'umutonzi,

INDYOHESHABIRAYI II
Intamati izimba ibinyamahembe,
Dore Rukangaranyabijumba,
Ndagiye inyumba y' ijosi rinini,
Iya rufuhira mu bishamba.
Ikaruta n'inka zo mu batutsi,

Ibyo nta n'umwe ukibyijana
Ikarusha inyambo kuba urujuju
No ku bicebute ikazibumba;
Aho ziba zamuje mu mahembe,
Izirusha umwijima wayisabye.

Umunsi itera abo mu Muhozi,
Ikona imirima bukigoroba,
Yaje igambiriye ibijumba
Ijya mu mirenzo irahayogoza,
Ihorobya izuru riba igisongo
Igira ibisinde irabyerereza
Isiba imigende iraringaniza
Imaze guhimbarwa n'umurimo,
Ihatsika izuru ihaca ibitengu,
Ikubita hirya ituruka hino,

Icyuho iciye kiruta umurima,
Icukura haruguru igeza hepfo
Amayogi yose iyagira intabire.
Imara ikirumba nticyarara
Impundu zije ntiyabikangwa

Irazipfukirana itera ahandi,
Aho irahacumbika biracika;
Ikubitaho umutonzi yatyaje,
Ikoza ku bwoya irakubeta,
Iwukaza ubugi ngo butagimba !

Isonga ryayo irishyizemo ubumwa
Ituruka haruguru y'ubuhinge,
Iterura irengereza imugongo;
Mu ruharuriro irahacukika,
Ruruta amayogi rurayasumba.

Abahahinze ntiyabaryarya
Irimba, ibereka injumbure,
Yanga iby'amazimwe ya rubanda
Ihitamo kuhabumba rukumbi,
Ihagira inkuke yo mu nyambo
Abanyamuhozi ibahaka neza.
Imaze kurengeza imbavu zose,
Ibura uko yamiragura ibindi,
Igira ibijumba ibisasa neza;
Ku bya kandore iraharambya,

Ibya magabari irabyisegura
Ibya gisabo aho yabitinze,
Uko yagakuye karunganwa
Ihagika mu ijigo nk'ibitabi.
Nuko ubwangati buyiturutse,

Igumya gusemeka ubukungu
Ibura uko irambya birayigora;
Ishaka ubwihina birayumya :
Nuko igangara uko yahagaze,
Mu nda hibyara amahane

Biba uruvuyange birahoga !
Ibiyoka byibuka kwigorora,
Abantu bose bavuza induru,
Abararirizi ni bwo babyutse,
Babazanya iyo ntare iroha urwunge

Ngo «Irarohera epfo iyo mu gishanga !
Kandi ubanza atari isanzwe;
Iyo rwabwiga ifite ijwi rindi !
Murabe maso itamara ibintu !
Abafite inka ariko murite hanze,

Yabatsembaho ayo matungo
Ejo mwarandurwa n'ubutindi
Ubwo mudatunze ya nka y'ubu
Bita Indyoheshabirayi.

INDYOHESHABIRAYI III
Inyumba isanga inzira iyo igenda,
Nti «iya rubumbuza mu muhanda,
Ndavuga ingurube batagereranya
Iya rudacishwa amayira asanzwe
Si inyamaswa ni ikirunga
Uyibona iseduka mu isayo
Ugahuga ibyitwa gutangara,
Ukabura uko isa ugatayo utwatsi
Jye nayibonye uko nayibwiwe
Umunsi irangwa impera y'igihugu

Igaca rubanda umukendero
Iturutse ahantu nje kubabwira
Majoro agambiriye abasirimu
Ati «mwe mutunze ingurube zacu,
Murazirunde muzinyereke

Ntore iy'urucece yijihije
Izazimanwa ibirori byaje»
Baranasigana abahungu,
Bati «dore kwishwa imirimo ngibi!
Kuba abasirimu bo mu magote

Ibyo biragaragara ntibigihishwa!
Turakubwira gahwa mu rwondo;
Abadusirimukanye mu bwenge,
Benda ingurube bareka igote!
Bagumana isunzu benda isake!

Ingofero zacu barazitinya
Amagi aho atewe barakukumba
Uko baduhenda turihorera
Baraturyamira tubireba !
Baba injajanganya bakuryarya !

Amata zihumuje bagateka.
Imineke bayimaze mu gihugu
Bakayisomeza aho n'inzagwa,
Ibyo umunyarwanda yarabiziraga
None wibareka, nibaze;

Na bo barunde barazitunze!
Ntugakangwe na karavati
Abanyamishanana baraziturusha»
Majoro ngo abyumve avunya abatutsi,
Arabibabwira bagwa mu kantu !
Barigunga umwanya munini
Aho bigeze bati «uwabimubwiye
Yanze Umwami, aradupfuruye,
Abuza ko isunzu riduhishira!»
Mutara ni bwo ahamagaye imishanana

Yo n'amagote biba uruvange,
Ati «uyu Muzungu reka azitwake
Nta mugayo zituruka iwabo!
Dore inka zanyu nazibaka
Mwazirunda nta mahane,

Kuko mwazigabiwe na twe!
Ngaho mwishakemo inkuke!
Uwayiturusha agure aba bantu!
Uwo byaturukaho ayidukinze,
Byamukoraho mubikinish!»

Bati «erega ingurube ni ibihumbi!
Turazitunze tuba tukuroga!
Nyamara iyaruta izo mu Rwanda
Iyo uwo Muzungu twumva ashaka,
Itungwe na nde wo kuyitanga?

Kuko ingurube iryoha cyane;
Ikaba tutareka iba umucanda!»
Umwami ati«reka mwidutinza!
Abe b'i Ngoma barazitunze!»
Akebuka Semutwa na Mutembe :

Bajya mu ruhando aho mu bahungu
Abahata ijisho bashya igitutu
Arabyitaza Semutwa ariko,
Ati «nta ngurube ngira mba nkuroga
Narazihumbye nkiri umuntu!

Narazitsembye nkijya kubyibuha
Insigazwa yazo nimundebe ».
Ni bwo Mutembe amwanzuranije,
Ati «reka abeshye Umwami mwumve!
Ubwo duheruka kuza i Save,
Ntabwo wishe ingurube ikuruta?
Nta n'urwandiko waturatiye
Rw'umuzungu utuye i Rubona
Rw'uko utunze ingurube z'iwe,
None ucurikiranye izo ndahiro?»

Sendashonga agira Mutembe,
Ati «urasesereza ibirego cyane!
Aho yazirazaga se uhavuze utyo,
Abanyazi bahatumwe zigashirayo,
Twabigira dute ku itariki?

Jya uhakoza agatima wibwire,
Wibuke guhina amagambo!
Ahubwo va ku giti dore umuntu :
Bwira Umwami interuro yawe
Yo kuba uri inganzamarumbo!

Ingurube z'ibicece z'ubwoko,
Uzifite yivamo nk'inopfu!
Umwami abyendera mu kirere,
Ati «Erega ni ukuri ko Mutembe!
Gira uturangire izigutunga,

Ubwoko bwazo aho wabusanze,
Undi ati «iyo ubimbaza utyo tukiza,
Mba nabirangije kare kose!
Ndabikubwira usange ari uko!
Ubwo ugarukiye mu Nyakibanda,

Nta Mupadiri wahasanze?
Ubumiramize abarusha Rubanda,
Akaba ari jyewe umunyura heza!
Nta bwo agereranywa mu mubyimba;
Izina yahawe ry'ubwo bwema,

Bitugangondo riramukwiye!
Nguwo utunga izirema ibondo!
Nguwo utanga izihaga umuntu!
Nguwo uwagukiriza abantu,
Akabaha inkuke y'uyu munsi!»
Mutara ati «ngiyo yewe inama!»
Ahuta asanga Majoro mu nzu
Ati «iyo washakaga ubu nzi aho iri,
Ni uko itunzwe n'abadatorwa,
Kuyikomeraho nkabibakeka,

Nyamara wanditse nk'ibaruwa,
Nkayiha umuntu akayigabana,
Ari wowe ndabona ko byashoboka!»
Majoro abyumvise arahuta,
Yaka wino ashyira ku meza,

Araruziringa afunga ibahasha,
Baruha umuntu ngo ahutere,
Ajya Nyakibanda shishi itabona.
Kwenda Indyoheshabirayi.

INDYOHESHABIRAYI IV

Ingurube iryohera mu misango
Iya rwisumbura ku ntama,
Nkunda impogazi y'imihore
Iya rusukurwa n'abo mu nzu,
Isonera amenyo y'abayishiha,

Ikarusha isake gushya mahwane
Igira imihore rutagugumba,
Igera no mu nda igahwekera;
N'uwayiriye agaheza utubavu,
Ntagugarirwe yabera.

Umunsi Padiri uwo ayitanga,
Yaje u Bwanamukari ihaze,
Ihaga amabondo iziba imihanda
Mashuba zose zirahagarara
N'abadereva baracemerwa;

Baravunura bajya i Buzungu
Kubasiganuza inzira yindi?
Kuko iyabo ifunze neza;
Ingurube yuje no mu miserege,
Bakaba batageza kuyikikira
Ngo iruhande babone umwanya.
Arabibasubiza uwo mu rukiko
Ati «reka mwihimana se na mwe !
Nta mihanda ibiri naharuje!
Mpimbe uwundi se mu kirere

Ari ukugira ngo mbone aho ndara?
Nk'icyo kintu se nkigire nte?
Ntabwo muzi ibirori byacu?
Cyatumirijwe kubyizihiza
Nanjye uzagenda ejobundi

No gutangwa aho bagiketa.
Nimugikurikire mwitonze
Mwige intambwe nk'iz'abantu
Aho kizishinguye muhaze,
Kugeza aho kiribuze kurara

Ubwo kiraseduka mu muhanda
Muhutere mujye iyo mwenda!
Na mwe mwigira ako gahinda
Kirabogora iby'uyu munsi
Nta we uzongera kugitunga;

Icyo ni icyaduka kidahoraho!»
Ingurube igomagira umuhanda,
Iwuca ibitengu henshi cyane,
Ari n'ikizuru ari n'ibibari;
Intambwe zayo ziranihurana,

Isi kiziteye iratengerana,
I Nyanza bumvise imirindi,
Induru nyinshi zirasahaha!
Icyo bikanze kikaha imvaho,
Icyo baketse ari ibihuha;

Bo bikanze igishitsi cy'isi
Naho iyo ngurube ari yo ibiteye.
Byanze guhita bararikenga;
Babanga amatwi barahuririza,
Babazanya indi mpamvu ibiteye.
Intumwa zikwira aharengereye
Barayirabukwa iri mu muhanda
Bajya guhumuriza amashuri,
Ngo «nimukomeze kwiga inyuguti,
Mwe gukuka umutima bundi

Kuko impamvu itumye bicika,
Ari imashini yo mu Burayi,
Igeze i Buhimba iva ku Ngunda».
Uko cyegera barashishoza.
Ya mashini ibamo igisimba.

Bamwe ngo : «ni inzovu twabwiwe !»
Abandi ngo «reka mwitubeshya!
Inzovu zisanzwe uko tuzibwirwa
N'ubwo nyine tutazibonye
Nk'enye zaguranwa iriya!»

Babona umuntu uturutse urw'iyo
Bamusiganuje arababwira,
Ati «ni ingurube nk'izi muzi!
Ihanitse urwego ijya mu ibondo
Izibye umuhanda murabiruzi.

Ababona nabi iribubagereho!
Ibyo biyikurikiye by'ibiyumbu,
Si ibibwana mutabikeka!
Ni amamodoka yabuze akayira :
Zayigaragiye bugisesa;

Ubu zirahindisha amahoni
Nyamara y'ubusa, nta cyo yumva!
Nanjye kuyicaho uko mureba
Ni uko ninyuriye iruhande,
Nca mu bisambu no mu ntusi, 

Ndagota neza ngaruka hino
Nza mu muhanda ndikomereza,
Abayirebye bacyitonze
Bahoze bagarura ab'impunzi
Ngo «nimugarukira aho muhinge
Si igisimba ga ba nyabusa!
Ni ya yindi yo ku Rurembo
Abanyagikari bahezereza
Bayitekanye n'utunono,
Ngo «ari yo Indyoheshabirayi.

INDYOHESHABIRAYI V

Intamati ihinda nk'inkuba zesa,
Iya rwitonganya mu gituza
Ndate ingurube y'umunihiro
Mvuge ruhinda muhumeko,
Umunsi iyobera abari i Nyanza,

Ikamenya bose byabagoye,
Iza i Nduga yose bayiha induru,
Ahanini igihugu gitangara.
Ije mu Marangara biba ukundi :
Yungikiranije umunihiro,

Bayikanga kuba umuvumbi.
I Gihuma bose bava mu mirima,
Bagana mu ngo birukanka
Ngo batanyagirwa bagakonja.
Abaseminari ubwo mu mashuri

Bakaba bameshe mu gitondo,
Baka uruhusa bararuhabwa,
Rwo kwanurira imyenda mu nzu.
Babigira ariko batangara,
Kuko ihinda ubutaruhuka

Kandi ibyoko biseka byose.
Abaje kwiga mu misiyoni
Imitaka yabo barayibamba
Abandi baguma ku mashuri
Ababuze ibyicaro batinze, 

Bakikinga nko ku ntusi,
Cyangwa ibindi biti bigaye,
Abagira isinde barayitaha
Abanyamagoti bayajya mu nda.
Abatabigendana barasuma,
No mu rutoke rubegereye,
Amakoma yarwo barayakonda,
Ngo nishoka bayikingire,
Ah'igihimba n'umutwe hombi.
Igihe bakiri muri izo mpuha,

I Shyogwe hamanuka abantu itimba,
Amaso yerekeye umuhanda.
Abari i Kavumu na Kabgayi,
Ubwo barashiguka ari yo bareba,
Ariyamirira imva Buganda,

Asoza impuha yahoze ahimba;
Ati «nimurebe ngiyo tanki,
Imwe nababwiraga ntimubyunve,
Iyo abongereza barwanisha!
Sinshidikanya ni yo rwose,

Ingamba zayo narazirwanye!
Ni uko ndebera kure yayo,
Wenda nasanga ari rwanjye
Ntimwegere irimo amasasu!
Yaba wenda ije kunyenda.

Kuko ikunda abo yamenyereye :
Murankingire itandeba,
Ngumye nsemurire abatayizi.
Iyo ntirwana irakaba uko iri!
Irasa amabomboma ukayikunda,

Irasa imizinga ikica ibintu,
Irasa amasasu yo mu mbunda,
Irasa n'imyambi mwumve namwe!
Irekura nk'ine aho iri hariya
Ikagwa i Bugande ahitwa Singo, 

Cyangwa ahandi hitwa Cyangwe,
Ikica nk'abo mu Buremezi.
N'uko mwigumiye mu by' ino
Naho ibyo bihugu ni iyo gihera.
Dore ko ari yo riterwa inkingi!
Indaro zaho ntabakabirije,
Ku byumweru ugira umunani.
Urebe tanki ko ari icyago,
Iyo abongereza bagira ni imwe :
Izira iya kabiri aho yabera!

Nyamara kandi uko imara abanzi!
Ntugatererwe iyo ntindi!
Igira abadage ikica icyenda,
Uwa cumi wundi ikamukomeretsa,
Imyambi yabo bayiyirasa

Ikarora hirya igatomera,
Ari amageza yifite mu nda!
Si mbarirano murayiruzi.
Za mashuba izo ziyihomereye,
Ni izi ndege mujya mubwirwa,

Zimwe ziguruka iyo zibishatse!»
Abagore bose bagira imbabazi,
Bashika bikubitira ihururu,
Bashungera baremye inteko,
Ngo ego mama iyo ni yo tanki!

Aho se batindi murayibonye!
Yego mama twayibonye!
Yaratubwiye uwo Munyarwanda,
Twe tukamukekamo ibyo kubeshya
None ngaha turayibonye

Yayisobanuye uko yayize!
Ego mwana w'abazigaba!
Yego Mama iyo ni Tanki!
Yego mama ngiyo tanki
Yego ngiyo, shenge ngiyo!

Abagore bose barasizora,
Impuha zibagishiramo idogo.
Haguma yumvise aza kurora;
Uko yagasanganiye icyo kintu
Ati «iyo si tanki barababeshya !
Ni iri tungo tuzi neza!
Turarikunda aho se bagenzi!
Uwo mufa wayo iyo uwushyikiriye
Ukawivangira n'ibijumba
Cyangwa uminjiriye mu bindi!

Birakuryohera ukabitsemba,
Wagira inyota ukanywa ubutitsa
Ufite kinini agashyira ku munwa
Ngo yibihire atawumyora
Mutangare mutegereye,

Mutayikanga bikankoraho :
Iratembera igihugu cyayo,
Ntitukiyita ingurube ga burya!
Twayihaye izina ry' intore
Ryo kuba Indyoheshabirayi .

INDOHESHABIRAYI VI

Mugabo wo mu mbira z'i buzungu,
Wa rwitahira mu bahindi,
Ingurube iryoha kurusha byose,
Iya rwinopforwa karindwi,
Nkunze intamati y'inyama itoshye,

Iya rwikundwaho n'abazungu; .
Ahari mu nda igira sukari!
Abanyankweto yarabararuye;
Barayikunda byabashajije!
Abatanirije bayirya ubwoya :

Amagufwa yayo ntibayatanga.
Barayijundika iyo bagenda;
Amatama yabo ni aho aturuka.
Ije kuba icyaduka i Nyarugenge,
Abakuru bose barayishima.

Ijyanwa mu nzu bimara umwanya,
Ntiyanasohoka bimara umunsi;
Ibyuma by'inkota z'indayi,
Bihava byambaye umwisheke!
Abakozi baho uko nabarabutswe,
Umwura batobye wari mwinshi!
Ngo bucye ibirori birasakabaka,
Birasamaza biba urugera!
Abakuru bose uko nababonye,
Babyizihiza bari nk'ahandi

Umutima wabo ukaba ku kantu!
Isaha yegereje amashoka,
Ba madamu batuma umuntu :
Aje arabarembuza baragenda,
Ayo mazu meza barayataha!

Barahonongera mu bibanda,
Ibyo bifafari barabifunga
Nuko Rwitsibagura araza,
Acira ifudika ari ku muryango.
Uko yagatashye iryo juru ryabo,

Arabukwa ameza aho adendeje :
Yumva yirukwa mu birenge,
Umutima usaba ubugwaneza
Umuhogo wuzuramo urugwiro
Inzoka yo mu nda isamuza umwuka,

Igira ngo jorororo mu ibondo
Yumva ahongobotsemo ibintu,
Agira ubukirigitwa umunwa wose,
Azana udutwenge aramwenyura,
Abwira abandi ati «karabaye!»

Naho ubwo Rwampungu aratamba!
Abona isahani ahingukiyeho,
Arayivumerera uko bisanzwe
Ajya kuyihobera baramubuza :
Barazigaziga ararorera!

Ahaguma akanya ariruhutsa!
Amatsiko amweguye arora ahandi :
Abona isahani ifukuve neza,
Ifite urugara nk'urw'intango!
Umufa uyicagase arawureba,
Abona wahindutse urunyenyeri!
Asiga iye ya mbere aza awusanga!
Birasa ati «reka uba uroga Umwami!
Nta bwo ureba ko iyo sahani,
Ari iy'umuntu wo mu kizungu,

Wize kera kuba umusirimu?
Nta bwo wamenya kuyikaya
Ngo uyumvishe ko wayishegeshe
Yireke nyende jyewe ubizi
We kudondoza iyo mihore!

Uwo mu Bumbogo abita hirya,
Ati «reka nsizane ku rubanza
None ntasirimutse nka we,
Iri tama njunditse rinigirije,
Ndora rihwanye na Karavati!

Ryampa icyicaro ku ngurube.
Simpatsimburwe n'abakweta!»
Ni bwo umutware wa Nyantango
Yinjiye abakurikiye hafi :
Ayihamya ijisho rurumirana.

Ijwi rye arirangurura adatinya,
Atera hejuru by'imvaho.
Ureke bamwise ry' impuha;
Ati «ni yo nta shiti ni ingurube!
Ntisamaza mu gihagararo;

Nyamara uyorosoye ubwoya,
Itera ubwuzu bw'urukirigite,
Ukabona usagutswe n'ibineza;
Abo b'inkwakuzi ngo bahoshe,
Abandi bose bizihira inzu, 

Babagabira intebe zo ku meza!
Nta rugamba rubura intwari,
Majoro arwicara ku mukondo,
Umwami ateka ijabiro ryarwo.
Abegereye mu cyubahiro,
Barema uruhushya rw'isangane,
Mbona abasaza barimo Nturo,
Ujya abasemurira ku muzungu,
Ari Rwubusisi nyir'u Buriza,
Dore ko acanganye muri byombi !

Ni umusaza wazungahaye!
Majoro ati «abasaza uko mbirora,
Ntitubahatire guhumana!
Babahe akayoga mu biro byanjye
Tuhabasange isamunani!»

Mutara ati «untanze inama yabyo,
Nari ntekereje kuyivuga!
Kugundira abanyamurava,
Ukabakoresha iby' umuvundo,
Biba umugayo ukomeye mu Rwanda!

Ubukuru bubatera guceceka,
Ngo wibwize ubupfura nawe!
Ingurube bayinena bikabije,
Bakirinda kuyihunza,
Ari ugutinya amakuba kuri mwe!»

Uwo mu Bwishaza arora hirya;
Yanga kumva uko bamuhenda;
Agira Simoni na Rwubusisi,
Ati «sinkunda ko bampeza !
Mparaye irindi zina kuri ubu,

Iryo bampimbye Rukenyangurube;
Gukenya inkware narabizigurutse!
Kamuzinzi akebuka Umwami,
Ati «aba basaza mubahe amayoga :
Ni yo bakunda bari mu birori!

Nyamara ngusenge uri nyir'u Rwanda,
Ungabire imyanya ya bane muri bo!»
Mutara ati «imyanya sinyitanga,
Kuko nshaka kuyikubira!
Bambe Umwami ntabwo agabura!»
Kamuzinzi agira ikimwaro;
Ngo acyikure azinga icyanwa;
Akaraga azungije mu gahanga;
Ati «ni jye utegeka u Bugoyi bwose,
Ushaka itabi ampe iye sahani!»

Majoro ati «Nturo ga muhaguruke!
Babahe ibyicaro bibakwiye!
Natwe twigire mu byacu!»
Biramugora akebaguzwa arira!
Yari yabonye ibintu byiza;

Uko byakuzuye amasahani!
Ubwuzu bwabyo bumujya mu nda,
Akanwa ke kuzuramo amazi,
Avuga mu muhogo hari ikiniga
Amaso azengamo amansonza.

Arangurura ijwi arahira Kigeli
Ati «reka bwana winkubirana!
Ndi umusaza nkaba mu byacu,
Nyamara nkigimba n'ibyanyu!
Sinabeshya imbere y'umwami

Sinaryarya abagabo ndi undi!
N' iby'ingurube ndabivuyanga!
Sinagenda wenda umfunge,
Cyangwa wigirire uko ushaka!»
Igihe ataragusha bamwumva,

Babona Rwabutogo araranganya,
Afurekana umunya mwinshi!
Bamushiganuje uko bigenze,
Ati «nahugiye ibyo kumva Nturo,
Nsanga bantwaye isahani,

Iriho imihore iteye ubwuzu :
Bayikururira kwa Rutsinga,
Bampa iye iriho intongo nkeya!
Undi ati «urapfusha ubusa amagambo,
Nkozemo kabiri indiba iragaragara!
Isa n'iyiriwe imbere yanjye!»
Karima ati «erega Karyabwite,
Amada yafodotse ni inkeke
Nta bwo ashobokera mu rugendo!
Ibyo bandembye nta kavuro,

Umenya ngo ntereye inyuma yanjye !
Wangerurira iyo sahani,
Kuko wowe imbavu zarenzwe!
Undi aramusubiza ati «watuza!
None ntengase mu idoma

Amatama yawe yo ko adahokwa?
Ahora agutengerana iyo ugenda,
N'urwo rwakanakana ruje!
Uratubeshya si ukubyibuha :
Uhora ubijunditsemo amarenga!»

Rwaburindi, Rwabukamba,
Na Risamaza nyir'u Bukamba
Baza buhanya batinze!
Ngo «mwatindiye iki bahungu?»
Bisarinkumi ahuta gusubiza

Abigira mu izina rya bose
Ngo «twahangarije izuba,
Ngo ridukamure ubuhage
Bw'ibyo twizaniyeho impamba!»
Rwabukamba ati «emwe si wowe!

Ko ubibabwiye se utabakinze,
None bagerura ibyacu,
Ngo aho twijuse iyo mu menyo?
Niba ari ibyo ntitwahoranye!»
Rwaburindi azana igihama,

Amira umuhore atawukanje :
Ugeze mu muhogo haba impatanwa;
Asepfura cyane ajya iwa kajwiga
Asamba asumira Rwubusisi,
Ibyo yamenyereye gufata inkingi
Iyo anizwe yicaye mu kirambi!
Akoma igipfunsi aho byatumbye
Ingoto irahokwa birururuka :
Ingurube ihoroba ityo ubutagaruka
Igira ngo dumburi mu idoma!

Ariruhutsa asesa amarira,
Ati «yambabaza yabigira ite,
Ndayiheraheje ni byo bizi !
Ubwo yegereye umutima wanjye,
Ugiye kwicara hamwe mu nda!»

Na we Ntaganda arisihinga»
Ati «ndabitirirwa kurya ingurube
Ushaka kurora uko babigenza,
Azane isahani ye mwigishe :
Turayicuranwa bya gitutsi,

Sinza koreza uko bisanzwe»
Rwamunigi ati«wirata!
Amaboko ajigita ingurube igahora
Ugira ngo uvovore imihore,
Ndayagushumbije urabiruzi!

Sinahoze nigisha amashuri
Nkanswe ibyangize Karisimbi?
Na we Faransisiko Nzaramba,
Abona isahani y'icyiyuhize
Iriho ibitongo by'uruvuteri

Afata mu maso abiroha mu nda
Amagufwa n'umufa byorerera ko
Nta ndamyi yasigaye bishiraho
Nuko Nyangezi arababwira,
Ati «simbasha kuroha nka mwe!

Mbona mucuriranya ubudatuza,
Nkumva nshengurwa n'intimba,
Nzira gusazira mu bututsi :
Umuhogo wanjye ugira inda ntoya!
Icyanjye mwampa uruhusa mwese;
Nk'utwo nsaguye nkatujyana,
Nkazitondera ku kiraro,
Nkifatishiriza ibigori!
Erega na mwe muri abana!
Nta we uryoherwa aroha bwangu!

Iyo ndi jyenyine nditonda :
Bampa ingurube nkagira ubwuzu,
Imbabazi inteye zikaba inyanja,
Ziruta iza nyina wayibyaye :
Namwe mwunvise aho bahungu!»

Biniga abangikana na Mbaraga,
Barushanwa bunguri biratinda :
Umwe amira intongo akeba umuhore,
Undi aroha mu nda uko byakaje
Umwe abira ibyuya by' uwo murimo,

Undi amaze kwagirizwa n'impumu!
Rwiyamirira ngo abigane,
Aranigwa cyane amarira araza!
Ubwo arayura yaba imbere ye,
Ubusa ahasumiye buramubisa,

Afata ikirere akanura amaso :
Agumya gusamba iramwesura,
Agugura ku ngiga y'umuhore
Na we Gitefano ngo amurebe,
Aratangara arirahira,

Ati «ko wabaye mu bafureri,
Icyo gihe cyose wize ibihe?
Nahoze ngira ngo uranyigisha,
Naho uracyanigwa nk'abatutsi?»
Bideri ati «wirenganya umwana,

Ibyo kurya ingurube aracyabyiga,
Umaze kurunduka ntakanja :
Ahirika bunguri nka Karisa
Cyangwa akarora Kanyangira
Uko amira avuruganya iyo mihore,
Na we Karisa ati «urabashunga!
Ujya kuba intyoza bigira interuro;
Aba yarabanje kuba mu Rweya,
Cyangwa data se ahegereye,
Nk'uko na we wahoze iwacu!

Akaba nyamunsi iyo mu mparage
Akamira isatura n'amasirabo,
Amafumberi ntayanene!
Yaba atumiriwe nk'ibi birori
Akaroha ingurube nk'uko undeba,

Akarusha isirimu kuhaba ingenzi!»
Kanyagira yanga guhigwa,
Ati «aho Karisa ntiwirata?
Izo washyikiriye ukazigiraho,
Si imiranga ngusagurira,

Jyewe utuye hirya yawe?
Ntiwumvise nk'uko ndatwa,
Kugira ngo mvuruganye iyo mihore?
Dore ngutsinde impaka bareba,
N'ejo utanyuburaho imanza!»

N'uko akwegurira isahani,
Inyama z'ingurube arazigiriza :
Zipfa urufaya rw'itatabya,
Umuhogo ucuragira ubudatuza,
Usohoza iza mbere muri barohwa

Ugaruka kwenda izo ahirikirayo,
Awugira rwajya, awugira rwaza :
Abakiza bose ngo : «uramutsinze,
Uri umuhanga wo kumiraza !»
Na we Simoni wo mu Mirenge, 

Ategateganya ibyo yahawe
Agira n'ubwuzu aravumera!
Uko agira imbabazi akora isahani :
Arigata ku ntoki hato na hato!
Abwira Umwami ati «icyo ntegereje,
Urambe umbwiriza uko bigenda!
Dore Mikayire wo mu Busanza,
Yize cyane mu bafurere!
Ararika imihore adahwema
Yanigwa akungiraranyaho ibindi,

Akaroha mu nda iyo bikagenda!
Nguwo umwarimu nkwisabiye :
Ndumva nshaka kumwigana !»
Ndora na Fundi wo mu Rusenyi,
Iyo nyoni ishaje ikiri ishashi

Izina yaryiswe ko riba muntu
Ahaga utubondo asa n'agapira!
Na we Karori ari Rubayiza,
Ahabura icyicaro yatinze.
Asaba guhabwa intongo hose:

Umwe akamuvungurira nk'akantu!
Ingurube isabika udutoki twose!
Ahawe isabune yo kuyikaraba,
Ahinda uyizanye n'amazi
Ati «inzira yose ndibuzirigate

Kuko naje nta gahamba!»
Rutamu abwira uwo mu Buhanga,
Ati «usabe imbari z' iyo ngurube,
Uzifate neza ndibukubwire!
Amazi ashyushye uri ku kiraro,

Bambe ndahoze uri bubirebe!
Gashugi asubiza abiseka cyane,
Ati «ibyo anyigisha yibagirwa ukwe :
Ni jye wabanje kubimutoza!
None wibutse ubwo buhanga,

Umutsima w'ayo mazi se uri he?
N'uko Rwubusisi abirebye,
Yata inzasaya zirakunda,
Inyama ayidonya mu maraka hirya,
Umuhogo urahorahoza biracweza!
Bati «erega urabikorana ubuhanga!»
Ati «ni cyo cyatumye ndondereza!
Mbanza intongo ipfa nkaritsirika,
Igihe ngiteganya iz'imihore!
Bose bamara kurya ibyabo,

Nkabanokeshwa nkayikuza!»
Amiragura nka gatanu Kamari
Aheta umushyishyito w' ikibero,
Yari yabikiye kwikuza!
Uko yakawitoshye mu nkanka,

Isibo y'ingurube ikina mu muhogo!
Urwano narugiriye amakenga,
Ngo biratengukana bijyane,
Inzira yabaye agahombane!
Na we Mukarage arigata ibyuma

Ahinira ku nkokora amashati;
Inzara z' ingurube akazumutsa,
Yanga kuzipfusha akamama;
Aye masahani aranayakomba!
Sinzi uwamubajije aho atwara,

Gacinya asubiza by'ubuvugishwe,
Abihisha cyane abica iruhande!
Ati «urashe icyico uba ubivuze imvaho
Iryoshye ukwayo ntumubeshye!»
Ryumugabe abwira Kaberuka,

Ati «uko iyo ngurube ifite ikinove
Nayitangira mu gitondo
Bukagoroba maze uruhande!»
Undi ati «ndaguhebye uri akanyanda!
Jye nayanzika mu museso,

Nko mu mashoka inkono nkayeza!»
Mutegancuro abwira Katabarwa,
Ati : «ifite aho yandutiye ibitari yo !
Uyimaze itera umunwa uburyohe,
Ibyo ukabigendera bigatinda!»
Undi ati «nagira ngo ntiwabibonye!
Cyane cyane iyo ugize Imana,
Mu rugo bose bakayinena,
Ukayibumbaho uri rukumbi !»
Na we Kanubana ubwe arashega

Agira Munyaneza w'i Buyaga :
Ati «enda dukomeze turohe mu nda :
Dore Muganga aributuvure !»
Undi ati «Muganga uyu w'umuzungu !
Yandusha ubuhanga bw' ibindi,

Naho ureke ubw'ivutu rinyarwanda!
Aho nacumbitse mu baturage,
Naratatishije sinahubutse :
Ibigega byaho ni bitatu bishya,
Imisoto nayimenyereye kera !»

Na we Ruhorahoza ngo ayihage,
Inda ye imusagukira mu menyo!
Agira Butare uyu Godifiridi,
Ati«iyi ko ari uburiza turoyeho,
Izo mu ishyamba birutanwa bite ?»

Undi ati «iy'ishyamba ibuzemo itoto
Igira n'umwuka nk' uw'impongo!
Imibi yakwaganya wahaze,
Ukabona utuze urushyambashyamba!»
Undi ati «enda kora aha ubivuze neza

Iyi yanjyanye agatima kose !»
Na we Fideli wo mu Bunyambo,
Ahaza abangamiwe mu maso,
Ari iby'umuhima ukunda injome,
Akanga kwica inka ze amabere,

Umwami ati «dore uwo Munyambo,
Unennye ingurube tugize Imana!
Amata ari hehe akayagotomera ?»
Ibyo abibabwira yica ijisho!
Injome bayitumiza uwo mwanya,
Umufa w'ingurube bawucuriramo
Ngo bamuhereze ntiyareba :
Akubita ku munwa rurumirana,
Twunva abirohana inkubiri,
Bivuga gorogoro mu nkaka!

Biba urusumo umuhogo wose,
Acurira hasi iyo mu kizenga!
Ati : «amata y'ino aruta ay'iwacu!
Muranywe nk'aya aho kurya ingurube
Mwabikomeza mwahumana!»

Giti mu jisho agenda arata,
Inka zahumujwe amata nk'ayo!
Rwigemera ashize inkubiri,
Akora umukandara aradohora,
Agatebe aragashikamira uko ari,

Ati «uwabwira Majoro ijambo!
Wenda atware inka atsotsobe
Agabure Indyoheshabirayi.

INDYOHESHABIRAYI VII

Inyumba iryohera n'amaso,
Amerwe akica aho itabazwe
Ndavuga izongesha abarebyi,
Ngiyo intamati ihaka abatware,
Iya Rwikundwaho n'abasirimu.

Iyo basamarira bayirabutswe,
Iya rwikanyiza abo batutsi.
Umunsi ihinguka i Kabgayi
Abo mu Marangara ko bakaza ipfa,
Yarahatinze cyane Haguma,

Akabya guhanga iyo nzovu amaso,
Aritegereza aratangara,
Intege zitaha arazihebura
Atumiza igare ryo kujya i Nyanza,
Kwaka uruhusa rw' i Nyarugenge.
Bati «urarwakira ubusa cyane,
Kuko isabukuru yegereje,
Mukaba mwarabihamagariwe;
Ube uhengeranyije icyumweru!
Ati «narushakiraga indi mpamvu

Ngo mputere amasiga muyaga
Nyifatire ahagana ku Ruyenzi
Tujyanirane nyizihirije!»
Bati «ese ni iki uvuga Mutware?»
Ati «munyinjira iki muyizi.

Ko ari yo ndondogozabarebyi!»
Na we Atanazi Kanimba,
Apfa ayo kuyibona ibungabunga;
Iby'urwo ruhusa biramurenga!
Icyo yiringiye kirasohora :

Ingurube ihingutse i Nyarugenge,
Izembagira abakuru mu maso,
Habura uwibuka kumutota!
Uwitwa Mfizi ari Alufonsi
Yari yagiye migezo nk' uko,

Ubutoni bw' iryo tungo rinini,
Burangaza bene ubwite
Isaruti abahaye iba iy'ubusa :
Kuza imburagihe kwe n'imirimo,
Abyizigura nta hazabu!

Umwete w'abakuru waragiye,
Uhugira ku ngurube rubunga :
Ifata mu maso barahumiriza!
Naho ubwo Semugeshi i Bufundu
Aza mu modoka ayihindisha,

Asanga Rwitsibagura mwumva,
Afatiye Birasa ahagana i Nyanza,
Bari ku kirari cy'iyo ngurube,
Bamwingingira kubajyana.
Uwo mu Bufundu akaba anywa itabi,
Ariyumvira bimara umwanya;
Ubwo aribwira ati «nibagerayo
Turayisangira barye nyinshi,
Mbe nitubirije umugabane!»
Ashyiraho akenge arabahakanira,

Ati «ibyo biranyereka ko mwembi,
Iby'iyi modoka mukibibarirwa!
Uko muyiruzi iyi iragatsindwa :
Igira amanyembwa aruhije ubwenge !
Yumva abantu bayinjiyemo,

Abatari jyewe ikabahishura!
Ikanywa risansi vuba na bwangu
Igasara nk' iyasinze, igahwera !
Nkazagomba kugura inshinge,
Nkaziyitera igahembuka!

Kuyibashyiramo byaba rwana,
Si ibigeragezwa ku rugendo!
Yadupfana aho tuvugiye aha,
Ikadutamaza bikadushobera!
Icyakora mwantuma guteguza,

Ndetse mukandika nk'ibaruwa,
Ivuga ko mwaba mutahasohoye,
Ingurube ikicwa mukiri mu nzira,
Nahabwa igaburo ryanyu
Ngapfa kugerekeranya ku ryanjye,

Ngo ndore iherezo uko byagenda,
Umuntu w'imfura abyihase
Agashira inyota y' iryo tungo
Bita Indyoheshabirayi!

INDYOHESHABIRAYI VIII
Ingurube ivura inkono kubiha,
Ikagira ubwenge bwo mu bitekwa
Iya rwiganza mu Misiyoni,
Ncyuye indatwa yo mu bibagwa,
Ize mu rusange rw'abadutwara,

Ikunde iratwe muri rubanda!
Ivane intama mu isafuriya
Ikure isake ku isahani,
Ineshe n'inka iyo mu batetsi
Amahene yose ave mu bikari,

Ikube ibyo bihugu ibe icyigenge,
Ivangwe n'imiteko y'imyaka
Iyihe kuryohera abanyarwanda.
Ni Rutsirikabubihe
Ikabutsura ikabutsinda,

Ikabutsemba ikabuhumba!
Ni Rubumbabatetsi
Rwikunda ku mbehe,
Rwiganza ku myunyu
Rwigenga mu bikari

Ruhatunga burundu
Rwikebera iyo fasi
Ikayitunga nk'umwami,
Ikahabumba itavuguruzwa!
Ni ruhonjoka gitware,

Rwizihirwa n'ibondo,
Ni impogazi rubunga
Ya Rutengeranangingo
Imvurugabisogororo
Ya Rusagasoroli;

Ni inyumba Rwabunga
Ya Ruvonyezabijumba!
Ni Ruteturura abagore b'impumbu
Rutuburira abibutse gucunda,
Ruhimbaza abakikije ameza,

Rusohoka ku isafuriya isaha isohoye
Rutavugisha impuha abo yaryoheye mbere,
Rutetereza abiratana inyama zindi,
Rusendereza amasahani ukabikunda,
Rukorerwaho imisango y'isabukuru,
Rutumirirwa abazungu iyo bava,
Rutera icyunzwe cy'uburyohe.
Rwinopforwa n'abahinyura ibindi,
Rubahaga umubyimba ukaguka
Rubatera umudigi nk'uwa nyamaturi

Ubwo yaturutiye iz'amashyamba,
Ikaba inaturuka kure h'ishyanga
Ndariyibanje izina ry'ingurube
Izajya iratirwa aho yabazwe:
Yitwa Indyoheshabirayi.

Urancira iki wogacwa we  Imivugo[SEP]Ndabona ijuru rihindutse
Ariko rikaba rizindutse
Umuhindo utarahindukira
Inkuba mu bicu zihinda
Amahindu ahondagura amahundo
Imvura inyagira ibibondo
Abasaza begamiye ibibando
Imbyeyi zikamwa umuhondo
Ibyangiritse ari umurundo
Isahinda rimaze kwihandagaza
Imihanda idaheruka guharurwa
Ibihandanzovu byarayitashye
Nta n'impindu zo kwihandura
Kwangiza ari byo biri kuri gahunda
Bikaba biteye agahinda
Kwifata ku gahanda ni byo bihanze

Ibicuro birancuragura
Ibicurane birancunaguza
Incakura zirancokoza
Mu mpaka z'urudaca
Z'amacakubiri adacogora
N'ubucamanza bucuritse
Igicaniro kigicanye
Abangavu bagicunda
Umuceri bakiwucucuma
Agacuma kagicagase
Nanjye ntaranacurura
Agashinguracumu kagishakwa
Urucanda rutaricura
Igicuku kitaricuma

Abambari bambaye injamba
Bajishwe n'ubujiji
Injangwe ziryamiye amajanja
Abajura baratujujubya
Ntawe ugira aho ajurira
Watakira abajuje bakijijisha
Utabaha icyo bajundika bakajiginywa
Ijuru ryijujuta rijejeta ibijojoba
Mbere ko ijoro umwijima urigira ijigija
Nawe urajabura ibijagata
Ujomba utajonjora
Ujugunya hejuru
Ibijigo bijegajezwa n'umujinya
Abafite injege wabajegeje

Igihugu gihaze amahugu
Ibihangange iyo bimaze guhaga
Ntibyihanganira guhangana n'abahanga
Biharanira guhungabanya amahoro
No guharabika abafite uruhara
Abafite imihigo barahohoterwa
Bahigiwe guhotorwa
Abahanzi barahungira mu mahanga
Ngo batahata agahanga
Impuguke ziririnda kujya impaka
Ngo zikunde zikire impagarara

Nasanze utsimbaraye ku kibindi
Umutsima uwusomeza umutsama
Ingoma ziriho zitsikimba
Ibigega bitsindagiye
Abashakashatsi ubarisha ibikatsi
Batsibagurwa ubutitsa
Ubonye mbigiriye amatsiko
Kandi naranze kubyina intsinzi
No kuba umumotsi
Ngo nkure abantu mu bitotsi
Ubonye ntawe umpatse
Ubivanamo imbarutso
Yo kumpunda ibitutsi
No kundeba igitsure
Unyotsa igitutu
Umwotsi wurira igituza
Nitsamuye ndatsikira
Nigaruye ndatsitara
Umutsi w'agatsinsino uratsibuka
Abo nsabye kuhatsira no kuhatsirita
Biha kuntera ibyatsi
Ngo nanze gukura ubwatsi

Nzi ko ufite imbaraga
Zo kurimbura imbaga
Ndetse na ndembo
Zo kuvuna imbavu
Gukoresha imbunda
Ubifiteho imbata
Iyo wigize ibamba
Benshi urababamba
N'abatatse bagira bati bambe
Ntubagirira imbabazi
Abagutakambira urabarambiwe
Ni yo mpamvu imirambi
Irambitsemo imirambo
Yahambwe ihambiriye
Abasamba ntubashyirwe no mu misambi
Urabona n'izo ndembe
Zigendera ku mbago z'imbahu
Zikihirika ziteye intambwe
Zashaka gutambuka
Zigatembagara mu kirambi
Kubera gucumbagira zigasaba icumbi
Zikagera ku irembo rirembereye
Zikarambikwa mu gisambu
Zigakubitwa nk'ibisambo
Kubera kudashobora kwirambura
Urumbeti ruhamagaye isamburuma

Ko benshi bamaze gupfa
Ntiwapfa kwihangana
Aya mapfa ukayapfapfanya
Inzu ukayipfunda ibipfunsi
Ukaramira impfubyi
Ntupfushe ibintu ubusa
Ngo ubuze abantu gukopfora
Wangize abamaze kuyapfundura
Rwose ntacyo dupfa
Dufite n'icyo dupfana
Unziza ko nanze gupfukama
N'uko uyampfumbatisha
Ngo mpfobye amarorerwa
Napfundikirane ukuri
Gira ubupfura
Ukire ubupfu

Urancira iki wogacwa we
Urancuza iki ntigeze ncumura
Sincurura nicuye
Wibwira ko ndi igicucu ntagira agaciro
Tukureke ibiceri byacu ubicakire
Maze ubitapfune duceceke
Incuke zambare incocera
Abana mu rwicundo ubacure inkumbi
Ahubwo icara ducocemo abiri
Ureke gucuza abacuruzi utwabo
No gucira abakecuru mu maso
Ubacagagura ubacancama
Umuco wo gucurera uwucirire
Ubucurabwenge bugucengere
Maze uducunge nta macenga

Wigira ubwira reka nkubwire
Ahari ubwana hamere ubwanwa
Ugire ubwende bwo kugira ubwenge
N'ubwiza bwo kugira ubwuzu
Ubwonko buvemo ubwoba
Tuza usubize umutima mu gituza
Uturane neza abaturanyi baguture
Ugire isura n'isuku usurwe

Nkuzi kuva ku muzi
N'amazina y'abazimu bari ikuzimu
Kirazira kukuzimurira
Sinzi ko nabirota no mu nzozi
Cyangwa mbiterwe n'inzoga
Singira inzika n'inzigo
Zirikana ko tuziranye
Kandi ko nakuzanzamuye
Inzara igiye kugutsinda ku nzira
Urazimiriza iki iziko?

Niba ushaka ko baguhimba
Abahanzi bakakuririmba
Cyo rimba ureke kubyimba
No kurimbura inararibonye
Uzihimbira ko zidahumbya
Kugaramba no guharamba
Ngo n'imigambi yo kugambana
Izo simbi ushaka gushyiraho isembwe
Dusingiza tukanasimbiza
Zinaniwe kurusimbuka
Ntizigambiriye kugusimbura
Zigeze ibyansi ku ruhimbi

Abantu banziho kuba indongozi
Nirinda kwirondora sindi indondogozi
Uwo mwanda abanyarwanda bamaze kuwandura
Urarandaranda wabuze uwurandura
Rubanda rurarindagira rurandata
Ruragenda rurandaga
Imirundi icura imirindi
Mu gicuku cy'icuraburindi

Umutwe umwe si umuti
Wowe imitwe myinshi urayitwama
Abatazi gutwikurura no gutwerera
Bakahasiga agatwe
Witwaza ko bigutwara ubutware
Tega amatwi
Uhindure amatwara
Gutwarisha igitugu si ubutwari
Gikeri na ntashya  Imigani[SEP]Umunsi umwe Gikeri yasohotse mu mwobo yicara imbere yawo, yota akazuba ari nako atumagura agatabi. Ntashya na we akomeza imihamirizo ye mu kirere, ariko bombi bakajya barebana. Kera kabaye Ntashya aramanuka asanga Gikeri.

Bararamukanya, baraganira, bigeze aho Ntashya ati, "ariko ibikeri mumaze iki? Mugize umwanda, mugize kutiterura aho muri, ari ibiba mu myobo ari ibiba mu mazi mwese muri kimwe! Aho uzi ukuntu mupfa umusubizo, rero uko babica wagira ngo ni ukuborora! Ngaho intumbi mu mayira, ngaho intumbi mu mihanda! Ese iyo mudapfa mutyo ubundi mwari kuzakwirwa he ku isi? 
Rero ngo iyo mugaramye mu mihanda muba mushaka abacamanza! Bahe bokajya! Urubanza muba mwarwiciriye kuko mwirangaraho. Harya icyo mugenderaho ngo ntawe ubajugunya ngo mugwe mureba igicuri? Naho twebwe intashya turi intore, imihamirizo yacu inogeye amaso kandi urupfu rwacu ni urw'ikirago."

Gikeri ati, "tashya uyu si umwanda, umubiri wacu koko wuzuye imvuvu kuko kamere yacu ari ko ibishaka. Naho iby'urupfu rwacu si ukwirangaraho, impanuka ntaho zitaba. Kutiterura kwacu ngira ngo nta wadusiga!" Ntashya araseka cyaneee! Ati, "ntawabasiga? Ubwo se urashaka kuvuga iki ?" Gikeri ati, "tuzasiganwe, ari mu igenda ari no mu igaruka, nzakwereka igihandure!"
Ntashya aremera. Gikeri ati, "ngusabye icyumweru cyo kwitegura, umunsi wagera tukavuduka, kandi ugomba kumenya ko twebwe ibikeri iyo dusiganwa tugendera mu bishanga."

Icyumweru gishira Gikeri abwira bene wabo ko yateze na Ntashya mu byerekeye gusiganwa. Gikeri ati, "nabwiye Ntashya ko twebwe ibikeri iyo dusiganwa tugendera mu bishanga. Bikeri rero murabe maso kandi si ngombwa kuva aho muri. Dore uko bizagenda: ibikeri mwese muzatumanaho maze Ntashya nahamagara ngo, "Gikeri", muti "ndi hano!" Ibikeri byose byo mu bishanga bitumanaho, inama iruzura.

Umunsi ntarengwa uragera, Gikeri ahagarara ku nkengero y'igishanga, Ntashya araza amwicara iruhande. Gikeri ati, "Ntashya tugiye gusiganwa, ariko nkwibutse ko ibikeri tugendera mu bishanga; aho uzajya ugera uzajye uhamagara uti, "Gikeri ugeze he?" Nzasubiza nti, "ndi hano!" Ntashya ati, "tugende wintera igihe, niba kandi wanga gukorwa n'isoni ubivuge noye kwiruhiriza ubusa!"
Gikeri ati, "tugende." Ntashya ati, "wantindiye." Gikeri yibira mu gishanga, Ntashya araguruka. Gikeri abonye Ntashya yandurutse, aragaruka yiyicarira imbere y'umwobo we, yinywera agatabi ati, "Ntashya genda ndaguhaye!" Ntashya arazimiza, si ukuguruka. Ageze imbere arahamagara ati, "Gikeri ugeze he?" Gikeri ati, "ndi hano!" Ntashya afumyamo, hashize umwanya arongera arahamagara yumva Gikeri aritabira kureee!

Ntashya ati, "binshikiyeho, ngiye gusigwa na Gikeri!" Arongera arahamagara. Gikeri yitabira inyuma y'imisozi itanu. Ntashya ati, "nguye agacuho, ahasigaye dusubireyo, maze ndebe ubwo butwari bwawe!" Gikeri ati, "nakubwira iki!" Ntashya arakimirana asanga Gikeri yicaye umudendezo n'ibitwenge byinshi. Gikeri ati, "ubu se aho Ntashya ntiwiboneye! Ubwirasi bwawe buzakugeza kuki?"

Mu kinyarwanda baca umugani ngo, "Uguhiga ubutwali muratabarana."
Isazi n'uruyuki  Imigani[SEP]Umunsi umwe, umuntu wategaga inyoni yateze umutego we mu byatsi, hejuru yawo ahamisha amasaka menshi. Inuma zije zirayahasanga. Umutware wazo arazibaza ati, "aya masaka yamenwe n'iki aha? Nimube muretse kuyatora tubanze tujye inama."
Izindi numa ziranga. Zihera ko ziramanuka; zikigera hasi zifatwa zose. Umutware wazo arazibwira, ati, "sinababujije mukanga? Nimugerageze kugurukira rimwe ahari muravamo." Zigurukira icyarimwe, ziterura wa mutego, zirawutahana.
Zigeze imuhira ziti, "tugize dute se kandi, ko tutabasha kuwikuramo?" Umutware wazo ati, "nimuze dusange umutware w'imbeba, ahari yashobora kudukiza." Ziragenda zisanga umutware w'imbeba yicaye ku ntebe y'ubutware.
Ziramubwira ziti, "twagize ibyago, none tuje kugusaba ngo urebe uko wadukiza." Umutware w'imbeba abwira ingabo ze ati, "nimuce uyu mutego vuba." Nuko ziwahuramo amenyo, zirawucagagura, inuma zikira ubwo.

Maze zibwira imbeba ziti, "mubaye inshuti z'amagara." Nuko ziherako zirataha. Na twe rero twirinde gukorakora no gutwara ibitatugenewe. Dukurikize inama z' abaturuta, kandi tujye twibuka gushimira abatugirira neza, baturinda kugwa mu mutego w'ibidutera amatsiko ashobora kudukururira ibyago.
Imyadukire y'abazungu  Imivugo[SEP]Baje bambaye, bashaka kuza ino
Baturutse i Bulayi, bafunga isafari:
Bagiye gufunga, babanza imyambaro,
Bakora amakote, bayita imyambaro,
Barora amasanduku, bayita inkangara;
Bakora imikandara, bayita imyeko yabo;
Barora ibirato, babyita inkweto zabo:
Rutamu rw'umuzungu atekere!

Bareba imbunda, bazita imiheto,
Barora amasasu, bayita imyambi yabo;
Barora ibitoryi, babyita amabano;
Barora amabeti, bayita imitana;
Bashaka imbeneti, bazita inkota zabo nu:
Rutamu rw'umuzungu atekere.

Bareba amahembe, akaba amacumbi yabo;
Bashaka amatara, bayita imuri zabo;
Bareba imitaka, ikaba amasinde yabo nu:
Rutamu rw'umuzungu atekere.

Barora igitanda, bacyita urutara;
Barora amagodora, bayita amasaso:
Barora uburingiti, babwita ibirago;
Bareba ibibiriti, babyita inshingo zabo nu:
Rutamu rw'umuzungu atekere!

Barora isahani, bazita imbehe zabo;
Barora isafuriya, bazita inkono zabo;
Bareba amacupa, bayita ibicuma;
Bareba amakopo, bayita inzuho zabo;
Barora amabirika, bayita ibyansi byabo nu:
Rutamu rw'umuzungu atekere.

Bareba ifaranga, baryita amahaho:
Baryatamo abiri, bayita amarumiya;
Barora amakuta, bayita amahaho;
Bayatamo abiri, aba amasenge nu;
Bakoranya imiringa, bashaka imikwege!
Bakoranya za nigi, bashaka za ngoro;
Bafunga imyunyu, bakoranya imyenda myinshi nu;
Rutamu rw'umuzungu yaje ubwo!

Baje mu ndege, bagenda hejuru,
Baza mu meli, bagenda mu mazi,
Baza mu mashuba bagenda ku butaka,
Baza amatandi, bagabana amashinga;
Bakwira amahugu, bagabana amayira;
Bakwira mu isi yose, ntibagira ubuhungiro:
Rutamu rw'umuzungu akabivuga:

Bacyiza Afrika, babanza Hindiya;
Baturuka Amerika, basubira Daresalamu;
Bahita iya Nerobe, bagenda Mambasa;
Baza iya Kenya, basubiza iya Mwanza;
Baza Bushoga, bagenda Bukira;
Baza i Bukedi, baturuka i Bunyoro;
Baza i Buganda, Buganda bwa Ntebe:
Rutamu rw'umuzungu ataha aho!

Baza aka Ntebe, baboneza i Kampala,
Bagenda iya Mbare, baboneza Maziba;
Na Tala-Mariya;
Baza mu Rwera, urwa Buganga;
Baza Bukaya, bashinga Bukagata:
Rutamu rw'umuzungu ataha aho!

Bwarakeye nu, baza mu Koka,
Baboneza Mutemura,
Bagenda muri Gako, bamanuka Burahi;
Basumira i Nyendo, baza Gitovu,
Ingambi yabo Masaka
Rutamu rw'umuzungu ataha aho.

Bwarakeye nu, baza Kayaza na Kabuhoko;
Baza Matare, bagenda gikondo
Na Kalisizo yo kwa Kagoro:
Baza Burinda, na Nshambya kwa Titi;
Baza Bukira, bataha Cyotera ya Rwamucyoli
Rutamu rw'umuzungu ataha aho!

Bwarakeye nu, baza Mitebili na Karunduma,
Baboneza Shange, bagenda Gakuta,
Baza Rukoma, baboneza Busimbi,
Bataha Tukura yo kwa Safari;
Rutamu rw'umuzungu ataha aho.

Bwarakeye nu, baza mu Rubaya
Baboneza Mugambazi, baza Urugunga;
Bagenda Gitara yo kwa Nyamutura,
Baza Akanyanja, inkambi yabo Cyaka:
Rutamu rw'umuzungu ataha aho.

Bwarakeye nu, bagenda Gitundu,
Baza mu ibuga, irya Gitengure :
Binjira ishyamba, baza mu Kagwa;
Baboneza Gishogo, baza Gishahu;
Bagenda Bugene, bataha Nyagahanga:
Kwa Rumanyika, umwana wa Ntare
Akaba Umunyambo rwerure:
Rutamu rw'umuzungu ataha aho.

Bwarakeye nu, bamanuka Rwandara
Bagenda Rwambara, baza Turudodo
Bagenda Rwiibicunshu, bagoboka Gafura;
Bagenda Urukari; bamanuka Bweranyange;
Baza Akameyu, bamanuka Buragara
Bagenda inyanja yose, inkambi Kageyo 
Rutamu rw'umuzungu ataha aho!

Bwarakeye nu, bagenda Kageyo
Baza mu Gatojo, baterera Mubali;
Bagenda Miganda, baza Gasarabwayi;
Baboneza Urwuya, urwa Migamba;
Baboneza Byizitiro, baza Nyakurazo;
Inkambi yabo Nyamiyaga 
Rutamu rw'umuzungu ataha aho!

Bwarakeye nu, bamanuka muri Nyabombe,
Baboneza mu Irasaniro, baza Myatano;
Baturuka Kayenzi, baza i Kanyinya;
Bambuka Intaruka, baza Mukarange;
Bakomeza mu Iragwe, baza i Kabare,
Bagenda iya Ntsinda, baza i Kalitutu;
Baboneza Nyarusange;
Bakomeza ku Kabuga, k'imbere y'Abatwa
Bataha i Rwamagana:
Rutamu rw'umuzungu ataha aho!

Batumiye Sharangabo, ngo atange amaposho
Ari amazimano;
Ngo ashake izikamwa, ashake izibagwa;
Ngo ashake abapagasi, bajyane ibintu bye;
Ngo ashake Nyempara, agende imbere ye,
Ngo amugeze i Nyarugenge:
Rutamu rw'umuzungu akahabona!

Bwarakeye nu, bagenda Uruhimbi, urwa Gishali;
Baza ku Gasi, bagenda aka Ndago,
Baza i Cyimbazi, baboneza Cyarukamba;
Baturuka i Ntunga, bagenda aka Musha;
Bakomeza mu Nkira, bagenda Runyinya;
Bakomeza i Nyabagaza;
Baza Ruhanga, bakomeza Mbandazi;
Baza muri Rugende, ingambi yabo i Kabuga:
Rutamu rw'umuzungu ataha aho!

Bwarakeye nu, bamanuka Gasogi,
Basubiza mu Rudashya;
Baza umurindi, bagenda aka Ndera;
Bakomeza icyanya cyose;
Baboneza Kanombe, baza Remera;
Bakomeza i Gishubi, baza Kimihurura;
Bagenda Agatoke, bataha i Nyarugenge:
Rutamu rw'umuzungu arubaka.
nzashira ingurugunzu nkiri ingagi Umugani w'umugenurano kwihagararaho, kutisuzuguza[SEP] wakomotse kuri ngagi warutuye ingurugunzu mu kingogo muru kibirira na gatumba namuhororo, ubu ni mukarere ka Ngororero. Ngagi yari yararanzwe no kuba inyangamugayo idasanzwe. nta muntu wigeze amwumvaho ijambo ribi. Rimwe umuntu yashatse kumucumuza ngo amwandurize ikamba ry’ubumanzi, amushinga umushunda w’icumu ku kirenge nkana, ngo avuge nabi, atega isaro. ngagi yarashinyirijearamubwira ati” shingura, nzashi ingurugunzu nkiri ngagi.” gushira ingurugunzu ni ugupfa, kuko upfuye atongeye kugaragara ahantu yari atuye. Uyu mugani niwo wacira umuntu ushaka kuguhemuza,” nzakomera kubutungane bwange, noye kubuvirira, nta soni nterwa nibyo nakoze kugeza ubu.”
Abana  Imivugo, Abana[SEP]Abana ni abahanga
Bahanga Isi ikareka guhangayika, 
Bahangamura n'ibiyihungabanya,
Ikaruhuka igahumeka amahoro.

Bahanga n'indi itagira icyasha
Bahanga tugahimbarwa,
Bahanga ubushake mu bashidikanya,
Babereka ko kuba inyenyeri ku isi,
Bidasaba imyaka agahumburi.

Bigomba umugambi utagamburuzwa,
Abana ni imbuto z'amahoro,
Zitajya zihundura,
Ahoraho iteka,
Abana mukwiye impundu.

Abana muhorane impundu.
Ihene, Imbwa, n’Inka Inkuru yabana Bawucira abana[SEP]Ihene, Imbwa, n’inka byari inshuti cyane. Umunsi umwe byagiye kurugendo mu itagisi.
Kundunduro z’urugendo rwazo, umushoferi yarababajije kwishyura. Inka yishyuye amafaranga yayo.
Imbwa yishyuye arushijeho gato kuberako itarifite ayahwanye.
Umushoferi yaragiye kugaruza Imbwa ubwo Ihene yirukatse itishyuye habe na kimwe.
Umushoferi ntiyari yishimye. Yatwaye imodoka atagaruje Imbwa amafaranga ye.
Iyi niyo mpanvu, kugeza n’uyu munsi, Imbwa yirukanka isanga imodoka kureba mo imbere umushoferi uyirimo amafaranga.
Ihene yiruka ihunga ijwi ry’imodoka. Itinya ko izahagarikwa kubera itishuye amafaranga y’urugendo.
Inka yo ntacyo yikanga iyo imodoka ije. Inka ifata akanya kayo ikambu umuhanda kuberako iziko yishyuye amafaranga yayo.

Ubucuruzi bwa Nshokeyinka 2  Imivugo[SEP]Inkerarugendo ya rugina,
Ndi umugenza w'igihame,
Nabyirutse nihakana igihombo!
Mu gihugu cy'abambaye imbindo
Nabimbuye gusorera inzira!

Mu nzandiko z'ibitegetswe
Nakurikije regerema!
Mu rupango kwa Mariti
Nungutse ibihumbi bitatu,
Ab'ingurube bazikurura mu migozi!

Mu isoko ry'i Gitarama
Natumburukanye ipatanti,
Abatagira icyete
Icyambu cyo guhita cyabagumiye!
Mu mategeko y'Abakuru

Nakurikije uko Leta ishaka!
Mbona mporana umuruho
Ntibyambujije amanota,
Nashoboye kuba uwa kabiri
Mu kizame kwa Muganga;

Ab'amakenga bacyohereza intumwa
Sinatinya nigirayo!
Byenda gusetsa, Urwenya no gutebya  Abakuru[SEP]Mugabo ubwiriza inkuku umutima
Wa Rwisumbukuruzanyambo,
Inyamibwa mu nzu ya Rutajorwa,
Itarangaza intango y'ivure,
Ntibe mu nka ziheza hanze.

Ndavuga iyiriza ku ruhimbi,
Ikaba urusizi ruzira inshushyu!
Murerabana wa Rwambarangwe,
Izi no gutetura, si nkamirande:
Igira ibibindi bikaba amagana,

Ntubikeke ko ari iby'imwe!
Icya rushengura kirashikamye!
Hariho n' icy' imikondo utaterura,
Nyirabyo ntarushya ngo arasegenya!
Ukomye umutemeri ugashyiraho ingohe,

Ukamenya Ikunge ziri ku buriri!
Hari n'icyirirwa ku nteko,
Umugabo akunda gukorakoraho,
Intonganya zikaba nke ku mutima,
Hari n'icyitwa Semaryoha,

Ari cyo kivura ibishyimbo itara,
Hakaba n'icyogeye cy'imbonera,
Kibuza inkori gusharira!
Igira n'icyo umutindi yifuza,
Ngo ni cyo cyamurengereza icyi,

Igira n'icyarahiye kwicara ubusa,
N'ubu kironsa undi munoga!
Hariho n'icyo barindira umucanyi kwatsa,
Ngo kidashongera ku kagege.
Igira n'icyinigiri cy'ibitugu,

Gicambwa ngo gutegura inzu!
N'icyo bakubitiye ibimuri by'impu,
N'icyo bakotorera indushyi zabo.
Hari n'ikindi impagamabondo,
Bacumiraho imburuburu,

Ukamenya ari agaheto babanze!
Igira n'ubundi buryo mutazi,
Butereka intebe imbere y' uwaka!
Ngarama na Saruhara Umugani muremure Bawuca barikuvuga kubutwari[SEP]Habayeho umuntu akitwa Ngarama, akaba n'umugaragu w'umwami. Muri icyo gihe hariho igisiga kinini kikitwa Saruhara rwa Nkomokomo. Abantu bari barakigize indahiro.
Cyagiraga amaboko cyane, kikabuza umwami guturwa. Cyabonaga abafite amakoro kikabica, ibintu byabo kikabirya. 

Umwami agira umujinya, agiteza ingabo ngo zizacyice.

Ingabo zirahaguruka, zijya kwica Saruhara rwa Nkomokomo. Saruhara imanuka hejuru izica zose.

Umwami arongera ayiteza ingabo, Saruhara na zo irazitsemba, ntihasigara n'umwe wo kubara inkuru.

Amayira arasiba, ntihagira usubira kugera ibwami. Bose batinyaga Saruhara.

Ngarama acurisha ubuhiri bw'icyuma, kandi abwira umwami ati «umbagire inka.» Umwami arayibagisha.

Ngarama yenda uruhu, yenda n'amaraso. Uruhu araruzingazinga, amaraso ayisiga umubiri wose.

Uruhu ararwifureba. Ajya aho Saruhara icira ibintu, arambarara hasi mu nzira, akinjika itako, n'impiri ye mu ntoki.

Inkona iraza iramurora, iravuga iti «uyu mupfu wapfuye agapfana agahiri n'agahinda sindamurya!»

Bukeye Ngarama abwira umwami ati «ndashaka kwica Saruhara rwa Nkomokomo,umwami w'ibishwi n'ibisiga!»

Umwami aramusubiza ati «Ngarama urabeshya ntiwakwica Saruhara!
Nayiteje ingabo nyinshi irazinesha zose,
Imbuza guturwa; none inzira zabaye ibisibe.
None Ngarama wimbeshya, ntiwashobora Saruhara rwa Nkomokomo,
umwami w'ibishwi n'ibisiga.
Nzi ko uri umugabo, ariko rero ubugabo ntuburusha abandi bose.
Saruhara yishe n'intwari nyinshi!»

Ngarama abwira umwami ati «ninica Saruhara uzangororera iki?»
Umwami ararnusubiza ati «niwica Saruhara, nzaguha uruhande rw'igihugu cyanjye.»
Muri uwo mwanya haza ibisiga byinshi; bizana n'umwami wabyo Saruhara.

Biraterana, birora aho Ngarama agaramye.

Biramwitegerezaa!! Saruhara ibwira Sakabaka iti «naherukaga ubamo akagabo, none jya kurya uriya mupfu.»

Sakabaka iramwegera, iramwitegereza, igaruka bwangu iti «uriya mupfu wapfanye agahiri n'agahinda, simbashije kumurya. Kumurya ni ukwigerezaho!»

Saruhara ibwira ingurusu iti «jya kurya uriya mupfu.»

Ingurusu iragenda, isanga Ngarama yahindurije ijisho, ishya ubwoba, igaruka ivuga iti «uriya mupfu mu mabyiruka yanjye sinamuriye, None sinjya kumurya kandi yarapfanye agahiri n'agahinda!»

Ibisiga byinshi bimugeraho, ariko byanga kumushira amakenga.

Saruhara na yo yari ifite akoba. Ariko irikomeza yanga guhara ishema n'igitinyiro. Ni ko kubwira ibindi bisiga iti «murasara. Uyu mupfu mu mabyiruka yanjye naramuliye.
Namuriye mu Mutara w'i Ndorwa,
namuriye i Bunyabungo,
namuriye i Buryasazi,
namuriye i Bunyabuntu,
kandi mpora murya iminsi yose.
None ndabagaye mwese.
Ntimukwiye kuba abagaragu ba Saruhara, mba ndoga Nkomokomo!
Ndetse ndabatsemba mwese.»

Ibisiga birasubiza biti «Nyagasani, utwice cyangwa udukize, ariko uriya mupfu ntawashobora kumurya.»

Saruhara iti «muri imbwa. Jyeweho ngiye kurya uriya mupfu, kuko ntacyatuma ntamurya.»

Iramanuka, itanda amababa imbere ya Ngarama. Igihe ishaka kumudonda mu jisho,

Ngarama ayikoza ubuhiri mu mashanya.
Saruhara yumva irashize, ariko ipfa kwihangana.
Umwami ararnusubiza ati «niwica Saruhara, nzaguha uruhande rw'igihugu cyanjye.»
Muri uwo mwanya haza ibisiga byinshi; bizana n'umwami wabyo Saruhara.

Biraterana, birora aho Ngarama agaramye.

Biramwitegerezaa!! Saruhara ibwira Sakabaka iti «naherukaga ubamo akagabo, none jya kurya uriya mupfu.»

Sakabaka iramwegera, iramwitegereza, igaruka bwangu iti «uriya mupfu wapfanye agahiri n'agahinda, simbashije kumurya. Kumurya ni ukwigerezaho!»

Saruhara ibwira ingurusu iti «jya kurya uriya mupfu.»

Ingurusu iragenda, isanga Ngarama yahindurije ijisho, ishya ubwoba, igaruka ivuga iti «uriya mupfu mu mabyiruka yanjye sinamuriye, None sinjya kumurya kandi yarapfanye agahiri n'agahinda!»

Ibisiga byinshi bimugeraho, ariko byanga kumushira amakenga.

Saruhara na yo yari ifite akoba. Ariko irikomeza yanga guhara ishema n'igitinyiro. Ni ko kubwira ibindi bisiga iti «murasara. Uyu mupfu mu mabyiruka yanjye naramuliye.
Namuriye mu Mutara w'i Ndorwa,
namuriye i Bunyabungo,
namuriye i Buryasazi,
namuriye i Bunyabuntu,
kandi mpora murya iminsi yose.
None ndabagaye mwese.
Ntimukwiye kuba abagaragu ba Saruhara, mba ndoga Nkomokomo!
Ndetse ndabatsemba mwese.»

Ibisiga birasubiza biti «Nyagasani, utwice cyangwa udukize, ariko uriya mupfu ntawashobora kumurya.»

Saruhara iti «muri imbwa. Jyeweho ngiye kurya uriya mupfu, kuko ntacyatuma ntamurya.»

Iramanuka, itanda amababa imbere ya Ngarama. Igihe ishaka kumudonda mu jisho,

Ngarama ayikoza ubuhiri mu mashanya.
Saruhara yumva irashize, ariko ipfa kwihangana. Ngarama na we yungamo.
Saruhara igondeka ibaba.
Ishaka kumuturuka hepfo.
Ngarama aribirindura, ayikubita ubuhiri ku kinwa kirapyinagara.
Saruhara irisimbiza kumukubita urwara.

Ngarama ayikonja amaguru! Abonye ko ayicogoje, asohoroka muri cya gihu, abaka umuheto we, ayikubita umwambi mu ibaba, urayahuranya.
Aritaza, arayikubita, ayivuza amahiri cyane, arayica.

Ibisiga byose birahunga.

Amaze kuyica, atuma ibwami ngo baze kuyiheka.

Baraza, barayitwara, bayereka umwami.

Bose batangarira ubugabo bwa Ngarama. Umwami aramugororera cyane. amugabira n'inka nyinshi. Ngarama aratunga, aratunganirwa. Ibwami na ho harakundwa haragendwa.

«Si jye wahera, hahera Saruhara rwa Nkomokomo.»
Petero Nzukira  Imigani[SEP]Iteka intimba 
intaha umutima
uko ntereye agatima
muri Mata 1994
mata y’amatage.

Mata 1994
u Rwanda rwino
Rwari rwiza
Rwambara umugayo
umugambi mubisha
wo guhitana abatutsi 
uratangira ntarutangira

Baratangatanga biratinda
uwari umuntu
yitwa inyamaswa
inyenzi inyangarwanda Nandi.

Mata y’amatage..
Mu mvura y’amahindu
mu mivu y’amaraso
mu bibazo uruhuri
Mata wee!

Wowe tutazigera tujya imbizi
wowe ntangiriro
y’inzira y’inzitane
ku nzirakarengane ibihumbi 
iri shavu rinshengura
nzarigushinja kugeza nshaje

Iyi ntimba intimbura
nzayigutura kugeza ntabarutse
wowe Mata y’amatage

Mata y’amatage
Ukwezi rugira atageze ino
ukwezi ubwicanyi
bwatojwe bugatorwa

Ukwezi kubi
kazungu atanzahuye
yanyumvise ntaka akitahira
namubonye nk’inyange 
Kandi Ari impyisi mahuma

Kugitsure kibi
inzirakarengane zigatsembwa
Mata y’amatage
impinja zarishwe
nta mpamvu namba

Ababyeyi barabyazwa
babyazwa imburagihe
igihemu gihabwa intebe
interahamwe ziratimaza
zirara mu batutsi ziroreka

Mata y’amatage
ahatarabaye impuhwe
habe no ku mpinja
gucura inkumbi
byabaye nk’ikindi abagome bambaye

Mata y’amatage
ukwezi kubi
igihe impuhwe zimuka ino
umuntu agateshwa agaciro
akicwa butungo

Mata y’amatage
ukwezi nyabarongo isingiza
Yisasiye abadususurutsaga
inkongoro zarakungahaye
zigaburirwa imibiri
Yabatubyaraga bari mukaga.

Mata y’amatage
iyo utavuka
tuba tukivuruganya
iwacu nta maganya

Rwanda rwanjye
agahinda ni kose ndabireba
abashakamba bawe
bagjye tutabishaka
nubwo abishi babishimye

Rwanda nkunda 
nkwambariye impumbya
nubwo ntagarura za mpundu
nzakuba impande nguhoze amarira

Amajyambere yawe
nzayabera umurinzi
Kandi uziha kugenga ingengabitekerezo
iganisha ku macakubiri
nzamwicaza nyimuceho

Ayicire nyicagagure
mwicaze mu gacaca
ducoce ibitagusenya
isano yawe
imwe itasibangana

Tuzayisasaho idusunike
mpaka ku gasongero
mata nyimwaze
imbone ku mwaro
wibyiza byose

Amata yongere avune imitozo
ingeri zivumere.
mfura nziza
nganji mwagiye
mugire iruhuko ridashira

Urugendo rwanyu
rwanteye igikomere gikomeye
ikivi cyanyu nzacyusa
naho icyaha cya Mata
cyadukomerekereje ijabo

Gusa aho kwa jambo
mwizihirwe turabazirikana
naho imyaka yaba amajana
tuzaba kukibazirikana
koko mwagiye tukibakeneye

Mukomere bikwiye
amaraso rwose
ntazigera atemba inaha
gusa urukumbuzi ni rwose
u Rwanda rwantumye ngo mukomere.

Rubyiruko mwebwe
Rwanda rwejo
amateka yo hambere
yabyaye amatiku
atera intimba

None mbatoranyije
nk’intore
ngo dutwazanye
mpaka hakurya
dusirimure u Rwanda.

Rwanda nkunda
nkundira nsubike inganzo
nsubire ku isoko
nibuke ingenzi
ngeneye inganzo

Nzifurize iteka
kuruhukira mu mahoro 
amwe atagerwa ku mashyi
Kandi aho batetse ijabiro
ibiganza byabo bizahore bigaba amariza.
Abandi Imana zirabaha  [SEP]Abandi Imana zirabaha,zabahaye Muhigirwa

Icyamoa imfizi y’urutare,nayo nkayitura Muhigirwa

Icyampa abana bariranya,akampa abandi b’ibisage,

Nabo nkabatura Muhigirwa.Akwice Ingogo biganya,

Akwice Ingaragazabugabo

Akwice Ingarika mu mahina

Akwice Nkaka y’abagabo

Ntugahandwe ku rurimi,nacyo ikirenge kirahari,

Kandi ntugatumbe ku mutima.
Imihigo ya Kavumenti na Leta 2  Imivugo[SEP]Inkuba, umwami, Imana n'urupfu byavaga inda imwe. Umunsi rero bihabwa umunani, inkuba yahawe umunani mu ijuru; umwami ahabwa umunani mu nsi; Imana ihabwa umunani mu nsi no mu ijuru.
Imana itunga ibyayo, umwami atunga ibye, inkuba itunga ibyayo, urupfu ruhabwa amaraso. Urupfu ruba aho. Imana irinda ibyayo biva amaraso, inkuba irinda ibyayo, umwami arinda ibye.
Urupfu rubura amaraso, rwicwa n'inzara. Inzara yarurembeje, rugiye kugira ngo rurunguruke, uruhehe rugwa mu jisho, ijisho rirapfa, urupfu rubaho. Bukeye rubaza se wabibyaye, ruti, "mbaye nte ko umwami andinda, Imana ikandinda, nkaba ntakibona amaraso?"
Rurema iti, "ni jye wabibahaga nanone ujye utegereza, ntuzaheba n'igisigaye inyuma!" Urupfu rukomeza kureba igisigaye inyuma. Umuvomyi ugiye ku iriba, yakwikorera ingata ikagwa, abandi bakamusiga. Urupfu ruti, "uyu usigaye aho si we wanjye?" inka zakuka, iciye iyayo nzira, isigaye se inyuma, ruti, "Iyi si yo yanjye?"
Imana, umwami n'inkuba biti, "murabona iriya mbwa yatumariye ibintu! Ese yakwiriye ko wumva yashatse amaraso, aho kutumarira ibintu!" Inkuba iti, "muhore muze tujye inama, tujye kuraguza, hanyuma tuzagashyikire tukice."
Uko urupfu rwakarebesheje ijisho rimwe, ni ko rujya guhiga rwabuze ikindi rwarya, rushaka utunyamaswa n'udukoko mu ishyamba. Imana iti, "ese ibyo bikoko byo si ibyanjye? Ruramarira amatungo hirya no hino kuki?" Imana ikora ku nkoni yayo, umwami akora ku muheto, inkuba iti, "njyewe nzagakubita urushyi, ntabwo kazansimbukana, siniriwe ntwara izo ntwaro zose."

Bahuriye mu nzira narwo, inkuba irabandabanda, umwami ati, "nta ntanga, ngira imbaraga nke ntiduhwanije na we. Umwami arukubita impiri ku itako, rurabandagara, rwikubita hasi, rugize ngo rurabyuka, inkuba irukubita urushyi, rusubira hasi! Rwiruka rujya mu mubyuko. Umwami aba yahatanze, arubuza gusohoka mu mubyuko.
Inkuba irarushaka irarubura. Urupfu rwirukiye mu nzuzi ngo rwihishemo rusanga umukecuru arasoroma ibisusa. Ruti, "ese wa mukecuru we wampishe ko ureba nkubwe!" Umukecuru ati, "ese ndaguhisha he ko ureba ntari mu rugo ngo ndagushyira mu gikari, ndagushyira he wa kantu we kakutse umutima?" Urupfu ruti, "ese ko wunamye, nikinze imbere y'iyo hururu yawe, sinayobya umuvu bariya bampiga bagahita?"
Umukecuru ati, "niba wabishobora, uzi ko wahakwirwa, igire muri iyi hururu, maze ujye mu gikondorero wihishemo." Rumaze kugeramo, Imana iba igeze aho iti, "mbonye aho rugiye" Inkuba iti, "rugiye aha. Ariko se ko ruhungiye mu muntu, ndamwica? Nirugende nanone ruraducitse!" Imana iti, "ko turusiga aha se, rukazaturimbura?" Inkuba iti, "waretse se nanone aka gakecuru nkagakubita?"
Imana iti, "ko nabereyeho kurema no kugira ngo ibintu bigwire, aka gakecuru turakaziza iki?" Birigendera, biti, "ruzateba, ruzasohoka." Agakecuru kararubana, ruratura, rusanga rutanyagirwa, rusanga ndetse n'umukecuru afite amaraso. Ruti, "mbonye n'ikigega kintunga." Uwo mukecuru ararubana, bukeye arushyikiriza n'abuzukuru n'abuzukuruza be. Bararufatanya, kugeza igihe rusakara mu isi yose.

Nguko uko urupfu rwaje mu bantu.
Imbwa n'impyisi  Imigani[SEP]Mahero arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikali,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo uruboli.
Akebura intambwe ajya mu ikawa.
Ubwo agasusuruko karababiliye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kilizihirwa,
Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hilya.

Ibyo namubwiye bigumya kuza
Si ibihingwa si amatungo.
Ubwo aliko akumva atameze neza,
Imitima igakomeza kujya inama;
Ibyo guta iwabo ngo ajye Bugande
Yali yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye.
Ava mu ikawa alinanura.
Acuma gatoya ananirwa igenda,
Arahagarara aratekereza,
Akazinga umunya agashima mu mutwe.
Ngo byende ho akanya
Ati: ndi imbwa bikabije.
Arakabuza ati: ngiye
Kubwira uwambyaye
Ko kwigira icyohe
Bikwiye undi utali jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu.
Jye nkomeza urugendo.
Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo tulimo.
Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikali.
Ahakura agatebo,
Ajya muli ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhulira mu rugo
Ahatura iyo kawa.
Mbibonye ndashoberwa
Nti: yumviye rwose,
Agatima karagarutse
Aragira ngo anyurure.

Ngo mbure icyo mubwira
Kugira ngo mushime,
Mpamagara abatoya.
Nti: ntabwo mureba
Undi mwana uko agenza!
Mulicaye mu nzu,
Aravunika mumurora,
Arakora mukalyama,
Agatura uwe mulimo
Umugono muwuhuruza!

Nyina, we yali mu nzu
Uko yakigunze
Agahinda kamwishe.
Arasohoka arareba
Ati: mbese iyi kawa
Yo iturutse ahagana he?

Ubwo yibazaga abizi,
Akagira ngo abone ubulyo
Bwo kogeza umwana
Watwumviye bwangu.
Mubwirana ubwira
Nti: ngaho muhembe
Uyu mulimo ni munini.

Ubwo twihina mu nzu
Duterura akabindi
Dushyira mu kirambi.
Nti: ngaho Mahero
Cyo ngwino uyibanze
Ni wowe tuyikesha.
Ati: ndanze kubanza
Abakuru bakili aho.
Nti: nta cyo bitwaye
Iyo ali bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.

Kuva kandi uwo munsi
Mahero aba umwana
Uyu wumvira rwose
Wakorora ati: ndaje.
Ntibyashyize kera,
Musabira umukobwa
Barwubaka neza
Babyaranye kabili.
Imibanire yabo,
Rubanda babizi
Babita mahwane.

Iyo agana mu mahanga
Aba ali imbwa mu zindi
Aho kwicara nk'ubu
Ngo aturane neza
N'abatumye abyiruka.
Amaco y'inda  umugani muremure amayeri[SEP]Kera habayeho umugabo utunze ihene nyinshi; bukeye ashaka umugore, babyarana umwana w'umuhungu.

Uwo mwana amaze kuba ingimbi, ababyeyi be barapfa; inzara nayo iza gutera muri icyo gihugu; umwana agatungwa n'ihene ababyeyi be bamusigiye.

Bukeye umukobwa wihitiraga arabutswe wa muhungu, aribwira ati «uwajya kwihakirwa kuri uriya muhungu yenda yakira iyi nzara, ndetse akangira umugore, byabura akangira umuja.»

Umukobwa arikora aramusanga, amubwira ko ashaka ubuhake.

Umuhungu aramurongora barabana baba aho batunzwe n'inyama z'ihene.

Amaherezo ariko ihene ziza gukendera hasigara ihene imwe gusa.

Umugabo akayireba akabura intege zo kuyica.Umugore nawe agahora amuteze amaso.

Haciye iminsi nyamugabo yigira inama yo kubaga ya hene, ariko atekereza kuyiharira.

Agushakira ubujeni arabwiyegereza, abwira umugore kumushakira umutsima; bisa n'uworosoye uwabyukaga!

Umugabo abaga iheUmugabo abaga ihene; umugore arateka; ahishije bararya, ibisigaye umugore arabipfundikira.

Umugabo bimurya mu nda, inyama zitatetswe bazitara ku rusenge nk'uko bari basanzwe babigira, bararyama.

Umugore amaze gushyirwayo, umugabo akemura ku bwanwa bwe, yenda ubujeni n'ubwo bwanwa abitera ku kananwa k'umugore arangije arisinziriza.

Bitinze umugore aza gukanguka, yumva ibintu bimuhanda ku munwa, akeka ko ari ikirago kimuhanda; akoze ku kananwa yumvaho ubwanwa, induru arayidehera ati «iri shyano ngishije ndarikwiza he?»

Bumaze gucya arabyuka, umugabo yisigaza mu buriri..

Umugore ararahira ati «Hehe no kurya inyama z'ihene!....Umugore atangira gupfuneka yivugisha ati «ibi bintu ndabikika nte ko nta mugore wameze ubwanwa!»
Umugabo asa n'ukangukiye hejuru maze abaza umugore bya nyirarureshwa ikimuriza.

Umugore yenda uruhu yari yiteye urukinga mu maso, oya si ukurira! Umugabo aramwegera aramubwira ngo niyihanagure, aceceke.

Umugore arahora, akuraho uruhu aramwereka.

Umugabo yifata ku munwa arumirwa.

Bigeze aho umugabo ati «mbere kurya ihene uri umugore nabyitaga iby'inzara, nkakwihorera. Ubundi iwacu nta mugore urya ihene; iyo ayiriye amera ubwanwa. Nibyo nawe wiboneye» Yungamo ati «ariko humura nzi umuti wamara iryo shyano wagushije.»

Umugore ashyitsa agatima munda.

Umugabo nawe ajya kwitarisha imiti, yiyahirira ibiti abonye byose; ikiri imisave, ikiri imibirizi, imiravumba, n'ibindi ntazi.

Araza arabihonda, arabivuguta ashyira ku kananwa ka nyamugore, ubujeni n'ubwanwa abikuraho.
Utazi ubwenge ashima ubwe Umugani muremure Bawuca bigisha kumenya ubwenge ari ingirakamaro[SEP]Intare umwami w'ishyamba yarwaje umwana, ibura ibitotsi ikajya irara yomongana mu ishyamba ryose, iboroga bicika, iririra icyana cyayo. Ibaza imiti biba iby'ubusa, umurwayi akomeza kuremba kuko indwara yari yarayoberanye.
Intare igeze aho yigira inama yo gukoranya ingabo zayo ngo izibaze umuti wayikiriza umwana.
Buri bwoko bwose bw'inyamaswa bwohereza umuhanga bwiyizimo kubuhagararira. Inama y'abahanga ikabamo ingwe, ingeragere, umuhari, inzovu, imparage, amasatura n'izindi. Indwara iranga irayoberana, imiti igeragejwe ikabisubiza irudubi.

Abahanga bamaze gushoberwa, nyiramuhari yari ifitanye amasinde n'ikinyogote ishaka kukiroha. Nibwo ibwiye intare iti «Nyagasani, naje aha mvuye mu rugendo rwa kure kandi nahabarije imiti myinshi none nagira ngo mbabwire umuti wakiza umwana.»

Intare iyikubita urwara iti «maze ugatinda bigeze aha ngaha!»

Nyiramuhari iti «nimurase ikinyogote, umwana anywe amaraso yacyo ashyushye, ahage, dusigarane umurimo wo kumwondora.» Ikinyogote kibyumvise gihinda umushyitsi.
Kiraza n'imbere y'intare gikoma yombi, amavi kiyarimiza mu butaka, kiti :

«Nyagasani, sinakwemera ko umwana wawe apfa kandi nshobora kumuvura, ubuzima bwanjye ntiburuta ubwe, Cyakora narenzweho, nanjye uwo muti naje nywuzi ariko nyiramuhari yawibagiweho ikintu cya ngombwa. Naho twawukuye ndahababwira: Tujya kuza mu nama, twagiye kuri ba bandi bagendera ku tuguru tubiri, baratubwira bati: ni mwe mwembi umuti uzaturukaho. Bazashake ubwonko bwa nyiramuhari, babuminjiremo amaraso y'ikinyogote, umwana abirye,azakira.» Izindi nyamaswa ziteze amatwi ziti «nimugire bwangu umwana ataducika !»

Nuko nyiramuhari bayica agahanga, baragasatura bakuramo ubwonko. Ikinyogote bakivoma amaraso mu mutsi w'ukuguru bayaminjira mu bwonko bwa nyiramuhari babisuka icyana cy'intare.

Inama irangira ityo; ikinyogote kigenda gicumbagira, n'ubundi ariko cyari kibisanganywe, kuko cyari kimaze iminsi bagitereye umujugujugu mu myumbati.

Hashize iminsi ibiri, ruranga rutwara cya cyana cy'intare.

Sinjye wahera hahera umugani.
Ibigwi by'inyama n'igishyimbo  Imivugo, Abana[SEP]Inyama iti:
Have Nyirambohera urimba uri imboga!

Igishyimbo kiti:
Ni wowe mboga mbi
Wowe mburane
Wowe mboneka rimwe!
Jye iyo ntaraboneka
Nkinga ingabo y'ikibabi
Bakandya umushogoro!
Naba kandi nabonetse
Nkagurirwa intebo
Nkavomerwa na nyiri intege.
Ikibariro cy'igicuku
Kigasobanura amabano
Mu marembo y'amabuno!

Inyama iti:
Nanjye ndi Rwanamiza mu nkono
Rwa Mbungira nyikebe!
Inyamibwa y'inyama zombi
Ya Rukurungira inogo
Kurya nogeye ku mbehe
Sindatirwa inganga
Rwema ndi Ingorabasyi!
IMIRYANGO ISUMBANA CYANE  Iumuryango[SEP]Cyo turore iya Rutinywa,
Inyamibwa bidashamaje,
Ya Ruhungiramwengo:
Ni inzukuru ya mweru,
N'igihe cy'i Ruhama,

Yazanye uruhanga rusa
Bati, "twiboneye inka y'inkungu,
Isa n'imvumvuri!"
Igumye kwivovota,
Yigira nyiri amasaka!

Ikagira umutima wayo,
Ukaba incuro y'umutemeri,
Rutibitsa abanyanyambo,
Zayarunduye ku masonga;
Nyamara data ibyo nta mwete,

Uko biri kose yitwa inkungu!
Ntiwaterera inyarubaze,
Naho waba ushiritse amanga,
Iyo igeze mu ijuri ry'umukenke,
N'inkomero y'umunyereri,

Baraziguruka ngo yazimiye.
Impinga igobora Ndamwibagiwe,
Ibwira izo irimo ziraberwa,
Iti, "nimukuce impungire mu mpengeri,
Muze kurasana mudasaraye!"

Umwungeri akoma akamo,
Itamika mu ruge rwayo irarasa!
Nuko imutobagura urwara;
Imaze kubona imucumbagije,
Ijya aho yaganditse imisigati,

Ikuramo umwe irakongora:
Iwushyira mu itama iritonga,
Iti, "n'ejobundi nishe umuntu!".
UBURYARYA BWA BAKAME (Igice cya mbere)  amapfa mw'ishyamba , ubwenge bwa bakame (Urukwavu)[SEP]Kera habayeho inzoka n'uruyongoyongo maze biracudika, ndetse bigeza n'aho kunywana. Uruyongoyongo rubwira inzoka, ruti, "mbere yo kunywana, ndabanza nasame undebe mu nda, nurangiza nanjye ndore mu yawe."
Inzoka iti, "ese ibyo urabishakira iki nshuti twabanye?" Ruti, "ndagira ngo ndebe ko hatarimo akangononwa." Inzoka iti, "ibyo na byo, ngaho nasame uroremo uko ushaka." Uruyongoyongo ruroramo, rurashishoza rugeza mu murizo.
Inzoka iraruhindukirana irarubaza iti, "ese hari ako ubonye?" Ruti, "rwose ubanza karimo, mbonye hacuze umwijima!" Inzoka ni ko kurusubiza iti, "nushaka ushire agahinda nta bwo ari akangononwa ubonye, ahubwo ni ukugira inda ndende!"
Uruyongoyongo ruriyumvira, hashize akanya ruti, "ngaho dupfe kunywana, ariko sindagushira amakenga!" Nuko biherako biranywana, bibana mudendezo, bigatumirana bigasangira amayoga.Uruyongoyongo rwituriraga mu misozi miremire, naho inzoka ikibera mu kibaya cy'ishyamba ry'ingati.
Ngo hace imyaka, ishyamba ryo kwa Nzoka bararitwika, ryose rishya ururimbi. Inzoka ihutaho ituma ku ruyongoyongo ikitaraganya iti, "gira bwangu, hurura ay'Uruniga, usume ay'Ururumanza uhute ay'imbogo, ugende ay'inyaga, uze unteturure ndacikirijwe!"

Uruyongoyongo rukibyumva ntirwatindiganya, rusya rutanzitse, rwiruka amakubaruhu rutabara umunywanyi warwo. Ngo rugere ku kibaya rusanga ibyo rwabwiwe ari impamo, rubwira inzoka yizinguriza ku ijosi ryarwo bwangu ruherako rurayigurukana, rurenura mu bicu.
Kera kabaye, rurananirwa, ruratentebukwa, rubwira inzoka, ruti, "ngiye kugushyira hasi nduhuke nibura akanya gato," Inzoka iti, "ibyo wirota ubikinisha, dore inyuma yacu inkongi ni yose yabaye inkorashyano, ni akanya gato ngashya wese ngakongoka, ahubwo ongera umurego dukundure."
Nuko uruyongoyongo ruriyandayanda; nyamara ay'ubusa, rugeza aho kugusha ubuconsho. Ngo rujye kwarara kugwa hasi, inzoka iti, "nugwa hasi nanone nta cyo uri bube ukimariye, ihangane dore ibintu byakomeye." Uruyongoyongo ngo rukora iyo bwabaga ariko intege ziranga zirabura, rwihonda hasi ntirwasamba.
Inzoka irarureba iti, "genda shahu n'ubwo upfuye bwose ariko upfuye unyumvishije ikinyenga cyo mu kirere!" Nguko uko ka kangononwa uruyongoyongo rwavugaga mbere yo kunywana. kagaragaye.

Nyuma y'ibyo, bene Ruyongoyongo basera i Gahanga bahiga ya nzoka n'urubyaro rwayo.

Iyo ni yo soko y'inzika yabyaye inzigo y'uruyongoyongo n'urubyaro rw'inzoka.

"Guca ku nda n'indyarya ni ugusigira abana impyisi ugasinzira"
Mutima muke wo mu rutiba  Imigani[SEP]Kera habayeho umugabo, bukeye ashaka umugore w'ingumba. Umugore abaho yarishwe n'agahinda ko kutabyara.
Bukeye Imana iramubwira iti, "uwaguha akana wazamuhemba iki?" Umugore ati, "namuhemba ibyo ntunze byose." Imana iramubwira iti, "genda utereke amata, maze uyasangire n'umugabo wawe. Numara kuyanywa, uzatwara inda, uyibyaremo umwana w'umukobwa, maze uzamwite Muzirazuba. Ntagakorwe n'izuba, ntakegere umuriro."

Umugore aragenda, akora uko Imana yamubwiye. Anywa amata, bukeye aratwita, abyara umukobwa. Umwana aba mu buriri, nyina ntamubone, se ntamubone. Umwana abaho nta muntu n'umwe umuzi. Bukeye, sinzi uko abaturanyi bamenye ko mugenzi wabo afite umwana w'umukobwa, bidateye kabiri, umusore arikora ngo aje gusaba uwo mukobwa. Araza ati, "nje gusaba umugeni." Se w'umukobwa ati, "nzamuguha niwemera kumurinda izuba no kwegera umuriro, akaba mu nzu gusa." Umuhungu muzima ati, "ibyo ni ibidashoboka." Arigendera. Nuko haza undi musore, nawe bimera kwa kundi.

Biratinda haza Umwana w'umwami, aza asaba umugeni. Se w'umukobwa amubwira uko yabwiye abandi, umwana w'umwami ati, "mpfa umugore, nta kindi nagirango ankorere." Se w'umukobwa aremera. Barasaba, baramunshyingira. Umugeni abana n'umugabo we atamubona, na nyirabukwe na sebukwe batamubona. Umugore aba aho. Umugore amaze kubyara karindwi, sebukwe aba amaze kurambirwa. Asigara ashaka uko yabona umukazana we.

Umunsi umwe, umugabo na bagenzi be bazinduka bajya guhiga. Sebukwe araza no mu nzu y'umukazana, aramuhamagara ati, "Muzirazuba wa Ruzege, nta mazi wampa?" Umukazana amuhereza inzoga mu gacuma, arayinywa arayimara. Sebukwe arongera ati, "Muzirazuba wa Ruzege, nta mazi wampa?" Umukazana amuhereza amata mu nkongoro, sebukwe arayanywa arayamara. Sebukwe arongera ati, "Muzirazuba wa Ruzege, nta mazi wampa?" Umukazana amuhereza amazi mu ruho, undi arayanywa. Nuko Muzirazuba arumirwa. Yuhagira umwana, arakenyera , aramuheka, arangije avugira ku buriri ati, "ye bahigi, ye bahigi bagiye guhigira mu ishyamba rya manyenye na magagi, ziri mu ndiri, zirimo ndikiriza. Iso namuhaye Imana y'inkoko, arayanga, muhaye inturire arayanga ngo, arashaka Muzirazuba wa Ruzege.
None muze mbarage ngende." Muzirazuba arururuka, ava mu buriri, asohoka avuga ya magambo kugera mu muryango aho sebukwe yari amutegeye, agirango amubone.
Sebukwe amaze kumubona ati, "subira mu nzu mugore, ni wowe nashakaga kubona, none ndakubonye." Umugore ntiyasubira mu nzu akomeza kugenda ahamagara umugabo we kwa kundi. Ageze ku gicaniro, atangira kurigita.

Igihe mugore yahamagaraga, umugabo we yumvaga umutima udiha. Abwira abo bari kumwe mu muhigo ati, "nimuze dutahe." Baranga. Banze arabasiga, aragenda. Ngo abe agihinguka mu irembo, abona agasatsi ko ku mutwe we kararembera karigita mu butaka. Nuko aragenda yitura mu buriri. Aba yo, ntiyarya ntiyanywa, agahinda karamuzonga. Ariteka aratakamba ati, "Mana y'i Rwanda, icyangarurira umugore wanjye we!" Buracya, Imana iramubwira iti, "nkuzaniye umugore wawe, wampemba iki?" Umugabo arayisubiza ati, "uzajyane ibyanjye byose." Nuko Imana iramubwira iti, "itegure, utumire bene wanyu n'abo iwabo w'umugore wawe, maze nzakugarurire umugore." Amaherezo, bose bamaze guterana, umugore arazuka. Imana iramubwira iti, "kubera ko wanyumviye ukagamburuzwa n'abantu, noneho ndakurekuye.Ujye ahagaragara, ugushaka wese akubone. Kuva ubwo, Muzirazuba ntiyongera kujya yihisha.
Ubucuruzi bwa Nshokeyinka 3  Imivugo[SEP]Ndi akamarimari ndi akamaramasenge
ndi inyana y'ubugondo icumbagira itarwaye.
Ikirura n'umwana w'intama Umugani muremure Bawuca bashaka kuvuga kumuntu wiyenza kandi ntamamvu afite[SEP]Benshi bari bazi ko Mugisha na Kayitesi bahiriwe n’urugo. Ntibari bazi ko, nk’abakritsu bavutse ubwa kabiri, bamwenyuraga nyamara bahishe ibikomere ku mitima yabo. Hari abajya bavuga ko gushakana n’uwo udakunda ari uguhemuka cyangwa kwandarara. Mugisha yakundaga rwose umugore we, Kayitesi. Yizeraga kandi ko n’umugore we amukunda, nubwo rimwe na rimwe yajyaga yibaza impamvu yangaga ko bahuza urugwiro, niba koko yaramukundaga. Igihe cyose Mugisha yageragezaga gukora kuri Kayitesi, undi yahitaga yijima, ndetse akamwigizayo. Iyo atamubwiraga ko arwaye umutwe, yavugaga ko ababara mu gifu, cyangwa se ko ananiwe. Rimwe na rimwe, hari ubwo yamubwiraga ko ikimutera gutinya imibonano mpuzabitsina ari akaga kamugwiriye mu gihe cy’Itsembabwoko ryakorewe Abatutsi mu 1994. Mugisha yumvaga agahinda k’umugore we pe. Icyari kimushimishije ni uko Kayitesi yari yaremeye gutangira inzira yo gukira ibikomere, kandi Mugisha yari yariyemeje kuyigendanamo na we. Mugisha na Kayitesi bari baragishije inama abayobozi b’idini yabo, ndetse n’abajyanama mu bijyanye n’urushako. Nk’umukritsu wavutse ubwa kabiri, Mugisha yabifataga nk’ikigeragezo yagombaga kuzatsinda. Yakundaga umugore we kandi yariyemeje kubana na we mu byiza no mu bigoye. Kayitesi ntawundi muntu yagiraga ku isi, uretse Mugisha.
Ku mugoroba wo kuwa 14 Ukuboza 2015, ubwo Mugisha yari atwaye imodoka, avuye ku kazi, agana imuhira, ibitekerezo ku rugo rwe byagendaga bimuhamiriza mu mutwe. Yari yasabye ikiruhuko ku kazi, kandi yagihawe. Ntakindi yatekerezaga rero, uretse urugo rwanjye. Yifuzaga kugera mu rugo, ayuhagira, agasangira icyayi n’umugore we, ndetse akamuha igituza cye akakiryamamo. Inzira yose, Mugisha yiyambazaga Nyagasani ngo aze kumufasha umugore we ntaze kwanga ko amukoraho, amukundwakaza, ndetse ngo bahuze n’urugwiro. Mugisha yacishagamo akibuka ko ubwo baherukaga kuganira n’umujyanama mu bijyanye n’urushako, Kayitesi yari yaravuze ijambo umugabo we atabashije gusobanukirwa. Kuva icyo gihe, yari yaranze kubwira Mugisha uwo yavugaga ubwo yagiraga ati, “Ya nyamaswa yagarutse mu buzima bwanjye.” Mugisha yaribazaga ati, Yaba se ari uwamuhohoteye wagarutse? Ese yaba ari umwe mu bagororwa baherutse kurekurwa? Cyangwa ni umwe mu bagarutse bavuye muri Kongo? Yifuzaga ko Kayitesi yamukundira akamubwira iyo nyamaswa iyo ari yo, ariko, aho kumubwira iby’iyo nyamaswa, Kayitesi yari yarahisemo gutera umugabo we umugongo. Mu busanzwe, ntiyajyaga yubahuka kubwira nabi Mugisha. Ntibajyaga batongana. Ariko, muri iyo minsi, Mugisha yari yarayobewe icyo Kayitesi yabaye. Icyo umugabo we yavugaga cyose, cyaba kuri we bwite, ku kazi ke, ku nshuti ze, Kayitesi yasubizanyaga inabi. Uwo mugoroba rero, Mugisha yari yafashe icyemezo cy’uko byose bagombaga kubishyira hasi, bagakemura ibibazo, byanze bikunze. Yaribwiraga ati, Abajyanama barananiwe. Ni njye ugomba kuba umugabo ngakemura ibibazo mfitanye n’umugore wanjye. Yari yiyemeje gukora ibishoboka byose, Kayitesi akamubwira ibyari bimuri ku mutima, abishaka atabishaka.
Mugisha ageze mu rugo, yasanze urugi rurangaye. Yinjira mu ruganiriro, ahamagara Kayitesi, ariko undi ntiyakwitaba. Atera intambwe agana mu cyumba bararagamo. Yasanze Kayitesi arimo kwinogereza amavuta ku mubiri we w’ibihogo, nta mwambaro n’umwe umutwikiriye ubwiza. Amaso ye yari yabaye ibishirira nk’aho yari yigeze kurira. Abonye umugabo we, arikanga, ndetse asa nk’utitiye. Icyakora, nyuma y’amasegonda make, ahita asa nk’umwereka ko nta kibazo yari afite. Mugisha na we ntiyakwereka umugore we ko yari yarabutswe gushishira kwe. Ahubwo, ahita amwegera, maze amusoma ku itama. Kayitesi yaramukundiye. Mugisha arakomeza, agera no ku yindi ntego. Banyungutana iminwa byabindi bya Gifaransa. Amusunikira ku buriri. Kayitesi arembuza umugabo we, amwereka ko yari yemerewe gukuramo ipantalo, ndetse amufasha kuyikuramo. Mugisha yagize isoni ndetse afatwa n’igitengo. Yabonaga bitunguranye, kandi bidasanzwe. Imyenda iba igeze hasi. Mugisha akorakora Kayitesi, aramukundwakaza, ndetse arongera aramusoma. Nubwo we yashakaga kwitondera icyo gikorwa, kandi akakigenza buhoro, Kayitesi, we, yasaga nk’ufite ubwira. Yashakaga umugabo we wese wese. Mugisha nawe yafashe urugingo rwe, maze yitonze, yinjira kwa Kayitesi wari umwiteguye kandi amwishimiye cyane. Umugore yavugije akaruru nk’ak’abakinamico, ariko bitari nka byabindi by’ibifitirano. Mugisha na Kayitesi bahuje urugwiro ndetse bakuza urukundo pe. Gusa umugabo ntiyatinzeyo, ndetse acyeka ko atabashije kumara umugore we ipfa. Icyamubabaje cyane ni uko, barangije, yahaye igituza umugore we ngo akiryameho, ngo baze kongera guhuza urugwiro, ariko aho gukomeza ibyo umunezero, Kayitesi ahita aturika akarira.

Mugisha yabajije umugore we uko bimugendekeye.  

Nta kindi Kayitesi yavuze, uretse kubwira umugabo we ati: “Mugisha, mbabarira.”

Mugisha aramubaza ati: “Nkubabarire ko wagize ute?”

“Mbabarira byose.”

“Ushatse kuvuga iki? Mbwira. Habaye iki? Ubushize, ubwo twari twagiye kureba umujyanama, wavuze ko ya nyamaswa yagarutse. Ni nde wavugaga?”

Ntako Mugisha atagize ngo yinginge umugore we, ariko undi yanga kumubwira icyamuteye kurira. Iryo joro ryari ryatangiye neza ryaje kuba nk’andi yose. Icyizere Mugisha yari yagize cyo kongera guhuza urugwiro n’umugore we, cyageze aho kirayoyoka. Iryo joro ryose, Kayitesi yaraye ashidurwa n’interabwoba, maze akavuza induru nk’aho hari uwo barwanaga. Yasubiragamo izina ry’umukobwa we, uwo yabyaye bitewe n’abamukoreye ibibi.  Yabwiraga uwo bari bahanganye muri izo nterabwoba ati: “Ni umwana wanjye, ntabwo ari uwawe.” Ubundi Mugisha akumva umugore we yinginga uwo yabwiraga muri izo nterabwoba ngo amuhe amahoro. Icyateraga Mugisha impungenge kurushaho ni uko mu byo Kayitesi yavugaga harimo n’izina rye. Yagiraga ati: “Mugisha mwahuriye he? Ha umugabo wanjye amahoro. Ntabwo ari inyamaswa nkawe.” Hashiraga akanya, Kayitesi akongera agatwarwa n’agatotsi, ariko nyuma akongera agashiduka agira ati: “Oya, ntabwo nigeze mwica. Ntabwo namwishe. Nd
arahiye rwose, sinamwishe.”
Bucyeye bw’aho, Mugisha yabyutse yafashe icyemezo ko aho kuvugisha umujyanama mu by’urushako, yagombaga guhamagara inararibonye mu by’ihungabana yari yararangiwe n’inshuti ye y’umuganga.  Ariko abaduye telefone ye, asanga hari ubutumwa bwinshi muri WhatsApp. Akimara gusoma, yakubitswe n’inkuba. Bwari ubutumwa buvuga inkuru y’urupfu rwa Koloneli Kanyamibwa wari mu kiruhuko cy’izabukuru. Yari yasanzwe mu cyumba cya hoteli, yapfuye. Mugisha yaribajije ati, Ni nde wishe Koloneli Kanyamibwa? Uwo mugabo wari wapfuye Mugisha yamufataga nk’indakemwa, ndetse ingenzi mu buzima bwe. Ni we yakeshaga akazi yakoraga muri Rock Builders Ltd, kuko ari we wari waramuhuje n’umuyobozi mukuru w’icyo kigo. Ubwa mbere bamenyana, bari barahuriye mu nama y’abubatsi b’umwuga bakiri bato. Kuva uwo munsi bari barahindutse inshuti. Koloneli Kanyamibwa yari yarageze no mu rugo rwa Mugisha na Kayitesi inshuro ebyiri. Mugisha yari azi Koloneli Kanyamibwa nk’imfura rwose.  

Nuko Mugisha abwira Kayitesi ati: “Reba ibyo mbonye. Bamwishe. Noneho rwose, ndakariye iki gihugu pe.”

Kayitesi ntiyamusubije. Ahubwo yahise asohoka, arigendera.

Undi ararangurura, amubaza impamvu nta cyo avuze ku rupfu rwa Koloneli Kanyamibwa.

Kayitesi avugira mu matamatama ati: “Ntacyo navuga. Ni iki cyemeza se ko yishwe ? ”

Mugisha ati : “Bavuze ko uwamwishe agomba kuba yamukubise ikintu mu mutwe.” Yongeraho ati: “Ariko se kuki yari mu cyumba cya hoteli? Yari yagezeyo ate? Aho ntibaba bari bamuteze indaya?” 

Yacanye televiziyo ngo arebe icyo babivugaho mu makuru. Hose bari kuvuga kuri urwo urupfu rwatunguranye. Abantu bose, yaba abayobozi cyangwa abasirikare bakuru bari baguye mu kantu. Abanyamakuru batandukanye bavugaga ko Koloneli Kanyamibwa yari umwe mu ntwari zabohoye u Rwanda ku buryo rwose yari akwiye kuramba, akanezezwa n’ibyo yaharaniye, maze akazisazira mu mahoro. Mugisha yari yashobewe. Yaribwiraga ati, Uko biri kose ntabwo ubu ari ubwicanyi bushingiye ku mpamvu za politiki. Koloneli Kanyamibwa yubahwaga na benshi mu bategetsi no mu basirikare. Ni nde wamwishe koko?” Nubwo yumvaga ahari hari hakiri kare, ntiyashoboye kwihanganira kudahita ahamagara umugore wa Koloneli Kanyamibwa ngo amukomeze. Agomba kuba rwose yari mu ba mbere bahamagaye uwo mubyeyi. Nuko, nk’uko yari yabigennye kuri uwo munsi, ahamagara na wa mujyanama mu by’ihungabana, maze ajya kuganira na we ikibazo cya Kayitesi. Agezeyo, umujyanama yamuteze yombi kandi. Icyakora aho kumuha umuti w’ibyo bibazo, ahubwo amusaba kuzagaruka undi munsi, azanye n’umugore we. Ntahandi Mugisha yifuzaga kujya uretse gusubira iwe, agapfumbata Kayitesi mu gituza, nubwo yari yashenguwe n’urupfu rwa Koloneli Kanyamibwa.
Mugisha akigera mu rugo rwe, amagufa ye yarakangaranye. Urugo rwari rwuzuye abapolisi.

Bahita bamuboha amaboko, maze bati: “Turakumenyesha ko utawe muri yombi. Ufite uburenganzirwa bwo kutagira icyo uvuga. Icyo wavuga cyose gishobora kuzakoreshwa mu rubanza rwawe.”

Kayitesi avugira hejuru ati: “Umugabo wanjye ararengana. Nta muntu yigeze yica.” Yabakurikiye asubiramo ayo magambo. Bashyira Mugisha mu modoka ya Polisi. Kayitesi asoma umugabo we, maze aramwongorera ati: ‘Mbabarira. Nzakora uko nshoboye ufungurwe. ” 

Nuko bajyana Mugisha muri kasho. Yari wenyine. Nta bandi bantu bari bafunganywe. Iminsi itanu yamaze muri kasho yamubereye miremire kurusha indi yose y’ubuzima bwe. Abapolisi bajyaga basimburana kuza kumubaza ibibazo, bahoraga basubiramo.

Bati: “Ni wowe muntu wa nyuma wavuganye na Koloneli Kanyamibwa mbere y’uko yicwa. Mwavuganye iki? Ni iki cyatumye aguhamagara?”

Mugisha ati: “Ntabwo rwose nzi impamvu yampamagaye. Yambajije gusa aho nari mperereye, maze mubwira ko nari nkiri ku kazi. Arambaza ati: ‘Kugeza ryari?’ Mubwira ko nagombaga gutinda ku kazi, nkaza kugera mu rugo nka saa kumi n’ebyiri n’igice. Ni ibyo byonyine twavuganye. Ahita ahagarika telefone.”

Bati: “Yaba yarakubwiye aho we yari?”

Undi ati: “Oya, ntaho yambwiye.”

“Yaba se yaragusabye kumusanga kuri hoteli?”

“Oya, ntabyo yansabye.”

“Nyuma y’akazi,wahise ujya he?”

“Mvuye ku kazi, nahise njya imuhira.”

Bati: “Ni nde wundi mwavuganye uwo munsi?”

Mugisha ati: “Ndumva ntawe nibuka twaba twaravuganye by’umwihariko. Nshobora kuba naravuganye n’inshuti imwe cyangwa ebyiri, cyangwa abo dukorana. Byumvikana ko, nk’ibisanzwe, n’umugore wanjye twavuganye.”

Bakomeje kujya bagaruka kumubaza ibyo bibazo, kugeza ubwo yumva arambiwe gusubiza. Yibazaga ukuntu yacyekwaho kuba yarishe umuntu wari ingenzi kuri we, maze akumva yanze isi n’abayo. Yanzuye ko ahari ubuzima bwagombaga kuzamusharirira kugeza ku rupfu.  

Muri iyo kasho, yari arimo wenyine, Mugisha yongeye kwibuka ibyo yaciyemo byose mu buzima. Yibutse ubwo mu mwaka w’i 1990 yafungwaga ashinjwa kuba Icyitso cy’Ingabo-Nkundagihugu. Icyo gihe yari afite imyaka 17 gusa. Abajandarume bamushinjaga ko ngo yagiye mu mahugurwa yo gukoresha imbunda kugirango azateze umutekano muke mu gihugu. Mugisha yari ababajwe no kuba yari yongeye gushyirwa muri kasho ashinjwa icyaha atari yakoze. Yari wenyine, nta we yaganyira, kuko umuryango we watsembwe mu gihe cy’Itsembabwoko ryakorewe Abatutsi, mu 1994. Iyo hataza kubaho intwari nka Koloneli Kanyamibwa, wenda Mugisha ntaba yararokotse. Yubahaga kandi agahora iteka ashimira uwo ari we wese wari mu ngabo-nkundagihugu zamurokoye. Ntabwo yumvaga ukuntu yari mu munyururu, ashinjwa kwicwa umwe mu bo yafataga nk’intwari ze. Yatekereje ku mugore we, Kayitesi, n’akaga kamugwiririye mu buzima. Yatekereje ku mubano wabo utari warigeze urangwa n’ibyishimo nk’uko byari bikwiye. Yibazaga uko Kayitesi yari amerewe nyuma y’uko abonye umugabo we amusize, ajyanywe kuborera mu munyururu, ashinjwa icyaha atashoboraga no gutekereza na rimwe gukora. Yashatse kuvuza induru, agatera akamo, agashwanyuka, maze akava kuri iyi si y’akarengane. Yumvaga atagishoboye kubaho. Yagerageje guhamagara Imana, ariko ntacyo yari afite cyo kuyibwira, uretse kuyibaza impamvu ikomeza kwemera ko ubuzima bumusharirira.
Hashize iminsi itanu Mugisha ari muri kasho, yajyanywe mu nkiko. Yari afite umwunganizi mu mategeko, ariko ntiyari azi uko aza kwiregura. Nubwo abamushinjaga na bo basaga nk’abadafite ibimenyetso bifatika, na we ubwe nta bimenyetso yari afite bimushinjura. Yahisemo kubiharira umwunganizi, we mpuguke mu mategeko. Kayitesi yari yaje mu rukiko, yambaye umukara hose, nk’aho umugabo we yari yapfuye. Yari afite umuzingo w’impapuro mu ntoki, ku buryo Mugisha yibazaga ko ahari wenda hari icyo umugore we yari yavumbuye cyari kumurengera.  

Amaze kwinjira, Kayitesi yegereye umugabo we, aramusoma, maze ati: “Ndakwinginze, umbabarire.” Nuko ajya mu byicaro bye.

Umushinjacyaha yavuze ko Mugisha yacyekwagaho kwica Koloneli Kanyamibwa kubera ko ari we wa nyuma bari bavuganye, kandi akaba ari na we wa mbere wahamagaye umugore wa Koloneli. Yemezaga ko Mugisha yahamagaye Muka-Kanyamibwa mu rwego rwo kuyobya uburari.  

Nyuma y’ijambo ry’umushinjacyaha, umwunganizi wa Mugisha na we yahawe umwanya. Maze, aho kugira ikindi avuga, aba abwiye urukiko ko yashakaga guhamagara umutangabuhamya w’ingenzi. Mugisha agiye kubona, abona umugore we, Kayitesi, arahagurutse, na za mpapuro ze mu ntoki, maze agana imbere ahagenewe gutangirwa ubuhamya.

Nuko aratangira ati: “Nitwa Kayitsi, nkaba naravutse mu muryango w’abana barindwi, abakobwa batatu n’abahungu bane. Ni njye jyenyine ukiriho. Ababyeyi n’abavandimwe banjye bane bazize Itsembabwoko Ryakorewe Abatutsi. Basaza banjye babiri bakuru bari baragiye kwifatanya n’ingabo-nkundagihugu zari zariyemeje kubohora u Rwanda rwari rwarigaruriwe n’abanyagitugu. Mu gihe cy’Itsembabwoko ryakorewe Abatutsi, nahuye n’akaga katagira uko kavugwa. Nasambanyijwe ku ngufu n’abicanyi. Banyishe urubozo. Barankubitaga ndetse bakanantuka. Umunsi ingabo-nkundagihugu zatsindaga urugamba, zikabohora igihugu, numvise nsa nk’uvuye mu rupfu ngasubira mu buzima. Natekerezaga ko ibihe by’akaga birangiye. Nari nizeye ko wenda basaza banjye barokotse intambara; ko ntazaba ndi njyenyine muri uru Rwanda —”

Umucamanza aca mu ijambo Kayitesi, aramubwira ati: “Madamu, akaga wahuye na ko turakumva. Ariko ntitubona aho inkuru yawe ihuriye n’urubanza rw’umugabo wawe.”

Kayitesi arasubiza ati: “Hari aho bihuriye. Ndabinginze, muntege amatwi. Ndabivuga muri make.”

Umucamanza ati: “Ngaho komeza.”

Nuko Kayitesi ati: “Umusirikare wese twahuraga, namubazaga niba yari azi basaza banjye, Muhizi na Mihigo. Benshi bambwiraga ko bari babazi kandi ko bari bakiriho, nubwo batari bazi aho bari baherereye. Nuko, umunsi umwe, nza guhura na Koloneri Kanyamibwa. Bamwitaga Afande Kanyamibwa. Ubanza icyo gihe yari umukapiteni. Namubwiye ibya basaza banjye ntari nzi aho baherereye. Ambwira ko abazi. Icyo yarushije abandi basirikare, twajyaga duhura, ni uko we yananshushanyirije uko basaga, nkumva ni bo rwose. Yanambwiye n’ibindi byinshi yari abaziho. Yibukaga ko musaza wanjye witwaga Muhizi yari afite inkovu ku gutwi kw’ibumoso. Akanibuka ko na musaza wanjye Mihigo yarwaraga indwara y’amaso yitwa myopia. Bagomba kuba barabaga muri bataliyo cyangwa paratuni imwe; sinzi aho bitandukanira. Yambwiye ko basaza banjye bari bakiriho ndetse ko bari ku mupaka wa Kagitumba, uhuza u Rwanda n’Ubugande. Iyo nkuru yaranejeje cyane. Uretse no kumbwira amakuru ya basaza banjye, afande Kanyamibwa yankoreye n’ibindi byiza. Kubera ko inzu yacu abicanyi bari barayishenye, afande Kanyamibwa yanshakiye indi nzu yo kubamo, ndetse akajya anzanira ibyo nari nkeneye byose ngo mbeho. Namufataga nka malayika-murinzi nohererejwe na Nyagasani. Umunsi umwe, ambwira ko yifuzaga ko twajyana i Kagitumba kureba basaza banjye. Nahise nemera. Nari narategereje uwo munsi igihe kirekire. Mu modoka, tugana i Kagitumba, nagiye nibuka ibihe byiza nari naragiranye na basaza banjye, mu bwana bwacu. Ntekereje uko nza kubabwira inkuru y’uko Interahamwe zishe ababyeyi n’abavandimwe bacu, ndaturika ndarira. Numvaga ntaza gushobora kubabwira uko abishi b’umuryango wacu bansambanyije kinyamaswa.”

Umucamanza arongera ati: “Madamu wari wadusezeranyije guhina inkuru yawe.” Maze abaza Kayitesi ati: “Basaza bawe se warababonye? Ariko ugire vuba utubwire icyo uzi ku rupfu rwa Koloneli Kanyamibwa.”

Kayitesi ati: “Oya. Basaza banjye ntabo nabonye. Kugeza uyu munsi, sinzi urwo bapfuye n’aho baguye. Tugeze i Kagitumba, afande Kanyamibwa yanjyanye muri hoteli, maze angurira ibyo kurya no kunywa. Yambwiye ko yari afite akazi yagombaga kurangiza, mbere yo kunjyana kureba basaza banjye. Nuko, ansiga muri icyo cyumba cya hoteli. Naramwizeraga cyane ku buryo numvaga ibyo ari byo byose ahita agaruka nyuma yo gukora ako kazi kihutirwaga. Naramutegereje biratinda kugeza ubwo umunsi uciye ikibu. Nubwo nta saha nari mfite, nkeka ko yagarutse nyuma ya saa tatu z’ijoro. Akinjira mu cyumba, ntacyo yambwiye kijyanye no kujya kureba basaza banjye. Ahubwo yahise yiyambura imyenda. Mbibonye, mpita mbaduka ku buriri, ndahaguruka. Afande Kanyamibwa aransunika, ngo nsubire ku gitanda.  Nubwo yamwenyuraga, ijisho yandebaga ryanyahuranyaga mu mutima, rikantitiza igituza. Yambwiye ko nta kibazo nari nkwiye kugira, ngo kuko yari imfura itakora ikibi. Ariko, yongereho ko yifuzaga gusa ko twahuza urugwiro. Nahise ntera ijwi hejuru, ndamwinginga ngo andeke nigendere. Yanshyize ikiganza ku munwa, ambwira ko atashakaga ko abari muri iyo hoteli batwumva. Narongeye ntera ijwi hejuru. Ambwira ko nintaceceka, ankubita urushyi. Ubwo yafunguye ipantalo yari yambaye, maze akuramo n’urugingo rwe, ankorera ibya mfura mbi. Sinzi uko byahise bingendekera, maze aho kubona afande Kanyamibwa, nongera kubona amasura y’abishe umuryango wanjye, barangiza bakansambanya ku ngufu. Banciraga mu maso. Barantukaga. Nataye ubwenge, ku buryo ntari nzi aho nari ndi, n’ibyarimo kumbaho. Nibuka ko nyuma y’aho, nabonye umuntu ampereza ibinini n’amazi, ngo nywe. Afande Kanyamibwa yaje kuzambwira ko ari we wampaye ibyo binini, byo kunsinziriza. Bucyeye bw’aho, nasubiye i Kigali, ntabonye basaza banjye. Afande Kanyamibwa yakomeje kujya aza aho nabaga, mu nzu yari yaranshakiye. Yansabye imbabazi z’ibyo yari yarankoreye, ndetse ansaba ko nakwemera tugashyingiranwa, nkamubera umugore. Naramuhakaniye. Namubonaga nk’inyamaswa, ndetse umugome. Naje gufata icyemezo cyo kuva i Kigali nkajya i Butare kubana na nyirasenge wa mama. Nubwo yari incike kandi ashaje cyane, mu rugo rwe nahaboneye amahoro, ariko y’igihe gito. Yapfuye mu mwaka w’i 1998. Nagarutse i Kigali, mfite umwana w’umukobwa w’imyaka ine. Nubwo umwana wanjye yavutse muri Kamena 1995, nabeshya abantu bari banzi ko yavutse muri Gashyantare, kandi ko ari inda natewe n’interahamwe zambohoje mu gihe cy’itsembabwoko ryakorewe Abatutsi. Ndasaba imbabazi umugabo wanjye ko namubeshye. Ndasaba imbabazi umukobwa wanjye ko ntamubwiye ukuri nyako kuri se umubyara. Nari nzi ko ntaho nzongera guhurira na afande Kanyamibwa. Umunsi umugabo wanjye yambwiraga ko yari azanye mu rugo rwacu umushyitsi w’imena, maze najya kubona, nkabona azanye na Koloneli Kanyamibwa, ni bwo ibibazo byanjye byose byazutse, maze…”

Kayitesi yahise acurika umutwe, amara akanya acecetse. Abari bari mu rukiko, hafi ya bose, bariranaga na we. Mugisha yari ashobewe n’ibyo umugore we yari amaze kuvuga. Yaribazaga ati, Ni ukuvuga rero ko umugore wanjye atafashwe ku ngufu gusa n’interahamwe zishe umuryango we, ahubwo yongeye gukorerwa ibibi n’umwe mu ntwari zaturokoye?

Umwunganizi wa Mugisha yegereye Kayitesi, aramubwira ati; “Impore. Ihangane.”.

Kayitesi yongera kubura umutwe, maze n’ijwi riranguruye ati: “Koloneli Kanyamibwa amaze kumenya ko namubyariye umwana w’umukobwa, yambwiye ko umugore bashakanye atagize amahirwe yo kubyara. Nuko, ambwira ko, kuko yari ashaje, atifuzaga kuzapfa atabwiye umukobwa wanjye ko ari we se wamubyaye. Yampamagaraga ijoro n’amanywa, antota ngo muhuze n’umwana we. Mu kumwikiza, nageze aho mukangisha ko nzamenyesha ubuyobozi ko ambuza amahoro. Ntiyavuye ku izima. Umunsi umwe, musaba ko twazahurira ahatari iwanjye, maze tukaganira kuri icyo kibazo. Nibwo yansabye ko twahurira kuri iriya hoteli, hafi y’ikizenga cy’amazi.

Umucamanza aramubaza ati: “Wagiyeyo ufite iyihe gahunda ubwo? Wari ugiye kumwica?”

Kayitesi arasubiza ati: “Oya. Ntabwo nari ngiye kumwica. Ngeze kuri hoteli, ntabwo namubonye hafi y’ikizenga cy’amazi. Ahubwo umukozi wa hoteli yahise aza, maze ambwira ko yifuza kunjyana aho Koloneli Kanyamibwa yari aherereye. Mbonye tugana ahabaga ibyumba byo kuraramo, ngira ubwoba. Icyakora ndikomeza kuko numvaga niyemeje guhangana na we, nkamwiyama bwa nyuma. Ninjiye muri icyo cyumba, nasanze Koloneli Kanyamibwa yicaye ku ntebe yari yegereye akameza ko kunyweraho ikawa. Ntabwo nashakaga kumwicara iruhande. Nahise mubwira nti: ‘Nje kugusaba ngo uhe amahoro umwana wanjye—’ Ahita anca mu ijambo, ati: ‘Umwana wacu. Ugomba kuzirikana ko na njye ari uwanjye.’ Ndamubwira nti, ‘Oya, ntabwo ari umwana wawe. Ese wahuriye he n’umugabo wanjye? Umushakaho iki?’ Amaze kunsubiza ko Mugisha yari inshuti ye, yarahagurutse, aranyegera, arambwira ati: ‘Ntabwo wahindutse. Nkunda ukuntu wihagararaho.’ Rwose, nta kibi nari nagennye kugirira afande Kanyamibwa. Ariko, uko yanyegeraga, niko nabonaga isura ye igenda ihinduka, isa nk’iy’abankoreye ibibi mu gihe cy’itsembabwoko. Numvaga mbuze aho muhungira. Amaze kunyegera, yambwiye ko yicujije ibyo yari yarankoreye. Ambwira ko koko yari azi basaza banjye, Muhizi na Mihigo, kandi ko yibukaga neza uko bapfuye. Icyakora ntiyambwiye uko byabagendekeye ngo kuko byari kunshengura umutima. Nuko, yongera kunyinginga ati: ‘Ndakwinginze, mpa amahirwe yo kubera umwana wacu umubyeyi. Mpa amahirwe yo kugira unyita Papa mbere y’uko nsaza, nkava kuri iyi si.’ Yakomeje gutera intambwe anyegera. Arankurura ngo muryame mu gituza. Nibwo bwa mbere nari mbonye amarira y’umugabo. Yarampobereye, arankomeza cyane. Nananiwe kumwikuraho. Murya inzara. Aho kundekura, ahubwo akomeza kurira cyane, ari na ko ankomeza cyane ku gituza cye. Nafashe icyemezo cyo kumuruma, nkamubabaza, kugira ngo andekure. Yahise ankubita urushyi, maze arandekura. Mpita nihuta, ngana ku rugi. Ankurikira agira ngo ansigire, ari ko anansaba imbabazi z’urushyi yari ankubise. Ubwo ni bwo… Ni bwo nateruye… Rwose ntabwo nashakaga… Nateruye intebe yari hafi y’umuryango… umuryango… Ndayimukubita. Maze, mfungura urugi, mpita nsohoka, niruka. Ntabwo rwose nari mfite gahunda yo kumwica.”

Nyuma y’uko umugore we yemereye urukiko ko ari we wishe Koloneli Kanyamibwa, Mugisha yahise atera hejuru ati: “Umugore wanjye ararengana. Ni we ahubwo wahemukiwe na Afande Kanyamibwa. Ni we wa—”

Umucamanza aramusubiza ati: “Itonde. Uvuga gusa iyo uhawe umwanya. Umugore wawe yemereye urukiko ko ari we wakoze icyaha cyo kwica Koloneli Kanyamibwa.”

Mugisha yatekerega ku byo umugore we yari avugiye mu rukiko byose, maze akibaza ati, ‘Kuki atari yarabimbwiye mbere?’

Ariko nubwo Mugisha yakomeje gusakuza, avuga ko umugore we yarenganaga, ntibyabujije umucamanza kwemeza guha Kayitesi igihano cy’imyaka icumi y’igifungo ku cyaha cy’ubwicanyi butagenderewe.
nkuru ya Kayitesi na Koloneli Kanyamibwa yasakaye hose; mu bitangamakuru byo mu gihugu ndetse n’ibyo mu mahanga. Abagore bo mu Rwanda, ndetse n’abo mu bindi bihugu bakoze ingendo zo gusaba mu mahoro ko Kayitesi yafungurwa. Bari bambaye imipira yanditseho ngo ‘Na njye ndi Kayitesi.’ Abagore batandukanye, na bo batinyutse kuvuga uko bahohotewe n’abagabo batandukanye. Bamwe muri bo bavuze uko bafashwe ku ngufu n’interahamwe. Abandi bavuze uko bafashwe ku ngufu n’abasirikare. Hari abavuze ko bakorewe ibya mfura mbi n’abayobozi mu nzego nkuru. Abandi nabo bavuga ko basambanyijwe n’abakoresha babo cyangwa ababayoboraga mu kazi. Yewe, hari n’abavuze ko bahohotewe n’abo mu miryango yabo, abo bakundanaga cyangwa abo bashakanye. Mu magambo make, abagore bose bari barigeze gukoreshwa imibonana mpuzabitsina ku ngufu bagiye ku ruhande rwa Kayitesi, bamusabira ubutabera.
Amakuru yaje kugera kuri Nyakubahwa, umukuru w’igihugu cy’u Rwanda. Maze kuwa 29 Mutarama 2016, umukuru w’igihugu aha imbabazi Kayitesi, ararekurwa.

Mugisha n’umugore we basubukuye ibiganiro bajyaga bagirana n’abajyanama mu byerekeye ihungabana ndetse n’urushako, dore ko noneho bari biyemeje gusuka byose, ntacyo bahishanya. Bari biyemeje gukora ibyashobokaga byose ngo urugo rwabo ruhirwe kandi rukomere. Mbere ya Noheli muri 2016, bari baragize umugisha wo kwibaruka umuhungu wabo wa mbere.

Kayitesi n’umukobwa we na bo batangiye inzira y’ubwiyunge. Umwana yari arakariye nyina ko yamuhishe ukuri kuri se. Yabwiye Kayitesi ko yahoranaga ipfunwe ry’uko yabyawe n’interahamwe zishe bene wabo. Abwira nyina ko yababajwe n’uko yamenye ko se yari umwe mu bantu bari bubashywe mu gihugu, ari uko yamaze gupfa, kandi yishwe na nyina. 

 

Ngayo ng’uko!
Mubuze ikirari  Imivugo[SEP]Uyu mugani baca, ngo: "Yarezwe bajeyi" wakomotse kuri Bajeyi ba Sharangabo rya Rujugira rwa Mazimpaka; ahayinga umwaka w' i 1700. Bawuca iyo babonye umwana cyangwa ndetse n'umukuru wipfayonza gitesi; ni bwo bavuga ngo: "Yarezwe bajeyi!"

Umwami witwa Yuhi Mazimpaka yari atuye ku Ijuru rya Kamonyi, bakajya bamuteranya n'abana be, bituma abahiga arabahihibikanya, kugeza ubwo yishe uwitwa Musigwa yakundaga cyane. Amaze kumwica yigunga mu nzu iminsi itatu; ni bwo yasohokanye igisigo cyitwa "Singikunda ukundi" Musigwa amaze kubigwamo, uwitwa Rujugira na we agira amakuba; yica imfizi ya se yitwaga Rushya. Yibutse ko Mazimpaka yahimbye igisigo cyitwa Singikunda ukundi, abona ko atamuhonoka aracika, acikira i Bugesera. Bwari butaraba ubw'u Rwanda. Acikana n'umugore we Kalira, bafitanye utwana tubiri tw'indahekana: Mulikanwa na Sharangabo. Bajyana n'umugabo Ndabaramiye, w'i Gihinga na Ruzege (muri Komini Taba); n'umugore we Mupfasoni, n'umuhungu wabo Rubanzabigwi. Baragenda bageze i Bugesera, barahakeza barahakirwa, biberayo bagubwa neza.

Haciyeho iminsi, Mazimpaka yibuka ibyo kuraga ingoma. Atuma kuri Rujugira ngo ahunguke azamuzungure. Rujugira yanga kubyemera, kuko yakekaga ko se amuresaresa ngo abone urwaho rwo kumwica nka Musigwa. Amaze kubyanga, i Rwanda bacura inama yo kujya kwiba umugore we Kalira; bati "Nagera mu Rwanda akiyumvira imvaho azatuma ku mugabo we amwizeze akunde agaruke.

Baragenda bazana Kalira n'abana be rwihishwa; Rujugira atabizi. Bamugejeje ku Kamonyi, bacura indi nama yo kumwubakira kure yaho; bamujyana ku Kivumu cya Mpushi na Nyerenga. (muri Komini Nyamabuye, Gitarama).

Nuko Mazimpaka amaze gutanga murumuna we Muteyi n'abiru, bimika umuhungu we Rwaka. Ariko amugara bidatinze, bavuga ko ari ingoma yamurashe, kuko atayirazwe na se. Noneho, batuma kuri Rujugira, bamusobanurira uko ibintu bimeze: baramwimika yitwa Cyilima (ni we nyir' ibisigazwa biri mu bushyinguro i Butare) Ariko mbere yo kumwimika, bari babanje kunywesha (kuroga) umugore we Kalira by'ubwiru kuko yari yaracikanye n'umugabo we. Dore ko mu Rwanda gucikana n'umugore cyangwa imbwa byari ikizira; bavugaga ko umugore ari uw'ibwami, imbwa ikaba ishumi ry'ibwami, uwabaga yarabicikanye nyuma agacikuka, umugore we yamutaga iyo ngiyo, imbwa akayica akabona kugaruka mu Rwanda.

Kalira bamaze kumwica, umugabo we amaze kwima ingoma y'u Rwanda, abaza aho ari n'abana be. Bamwerurira ko yapfuye, naho abana bakaba bari ku Kivumu cya Mpushi. Arumirwa arababara cyane, ni bwo avuze ijambo ry'agahinda ryahindutse umugani, ati "Nta byera ngo de; iyo nima Kalinga ndi kumwe na Kalira!"

Nuko atumiza abana be bombi: Mulikanwa na Sharangabo; abubakira urugo rw'imbonera nk'aho yarwubakiye nyina yakundaga cyane; abaha n'ibihe byo kurarirwa; igihe cyagera akaza muri urwo rugo yabubakiye, akarumaramo iminsi iruta iyo mu zindi ngo ze, abakundwakaza mu kigwi cya Kalira.

Sharangabo amaze kuba umusore, Mulikanwa na we amaze kuba inkumi, Sharangabo baramushakira, ararongora abyara umwana w'umukobwa, bamwita Bajeyi. Amaze kuba inkumi sekuru Rujugira amushyingira Rugira rwa Semakamba ya Busyete (uyu w'umukurambere w'Abasyete). Rugira atahirira kwa Rujugira. Igihe cyo gutaha kigeze, Rujugira abaha u Murera n'u Bugoyi ho ibirongoranwa. Rugira na Bajeyi bamaze kugera mu butware bwabo, Bajeyi ayoberwa iby'urugo n'imirimo yerekeye abagore bakize gitware. Bimaze kumuyobera inkuru igera kuri sekuru. Atumiza Rugira atinya kumubwira ubupfayongo bw'umwuzukuru we. Noneho Rujugira yitumirira Bajeyi ubwe. Ahageze amufatira aho, yoherereza Rugira undi mwuzukuru we witwa Nyamashaza aba inshumbushanyo ya Bajeyi.

Bajeyi aguma aho arandagara cyane, bukeye rubanda bakamukwena, bamufatiraho, babona umwana wibuza uburyo yipfayonza gitesi, cyane uw'umukobwa bati "Nyagucwa ugiye kwigira aka Bajeyi?" Yananirana bati "Mwene naka nimumureke yarezwe Bajeyi!" kuko bamutetesheje akaba umupfu utazi ururo n'icyatsi, aka Bajeyi ba Sharangabo.

Kurera bajeyi = gutetesha umwana agapfayonga.
Umwuka n'umuyaga  Ubumenyi[SEP]Iyo ujugunye urupapuro cyangwa ikibabi hejuru y'itara ryaka, urumuri rwayo ruranyeganyega. Hari ubwo tubana n'amababi y'ibiti bihungabana; iyo inkono iri ku ziko imaze gishyuha cyane, ubona ishaka guta igipfundikizo cyayo, iyo kitaremereye; iyo twitegereje mu kirere kenshi tubona ibicu bizerera hejuru yacu. Ibyo byose biterwa n'uko hari umwuka.
Umwuka uri ukubiri, hari umwuka ushyushye hari n'umwuka ukonje. Umwuka ushyushye uharanira kuzamuka, nk'uko tubibona mu nkono imaze gushyuha. Umwuka ukonje uharanira kujya aho ushyushye uvuye. Iryo bisikana ry'umwuka ushyushye n'ukonje niryo ribyara umuyaga.

Umuyaga urahuha, urahuhera, urahuhuma, ahungabanya ibiti, urirukanka, urandurukana amababi n'umukungugu. Amoko yawo ni menshi ariko ay'ingenzi ni aya, agashurushuru, ishuheri, serwakira, inkubi na ruhuhuma.

Agashurushuru ni umuyaga uza utazi aho uturutse, ntukwire hose, ugasa n'uboneje inzira imwe, ukazana umurego ariko ugahita vuba. Ni wa muyaga nubona wikaraga ku mbuga ukayora umukungugu n'amababi, byagera ku muntu bigasa n'ibimwizingiraho.

Ishuheri ni umuyaga uhuhana umutuzo? Ugasa n'uvugiriza cyangwa uvuza ubuhuha mu biti; akabeho kawo wumva gacengera mu muburi.

Serwakira ni umuyaga mubi, uzana inkubiri nyinshi ugahita ibyo usanze mu nzira yawo, rimwe na rimwe ugasambura amazu cyangwa ukayasenya. Uwo muyaga ntumara igihe kirekire.

Inkubi ni umuyaga ufite amakare n'ubukana bwinshi nka serwakira, nyamara ariko na yo ntiyoroshye. Ni yo mubona igusha ibitoki, igahwanyuza amashami y'ibiti, ikagusha amasaka, ikayararika mu murima. Inkubi ntigira igihe, ishobora kuza igihe cyose cy'umwaka, ariko ntikunda kuza ku mpeshyi.

Ruhuhuma ni umuyaga mwinshi kandi mubi cyane, uvuga nk'uhuma, ni naho ukura iryo zina. Ruhuhuma ikunda kuza ku muhindo, ikagusha ibitoke ikararika. Ruhuhuma ntitererwa inzego cyangwa ngo izirikirwe ibitoki cyangwa ibindi, irabanza ikabiburabuza, ikabikoza hirya no hino. Ruhuhuma ni wo muyaga ukomeye, umara igihe kirekire uhuha.

Umwuka cyangwa umuyaga ntibigira ibara ntibigira  impumuro kandi ntibifatika. Ntidushobora kubona umuyaga, ahubwo tubona ibyo ugurukanye cyangwa ibyo uhungabanya. Umuyaga mwiza ufitiye abantu n'ibintu akamaro, usimbuza umwuka mubi umwiza, utuma ibicu bikoranira mu cyoko imvura ikagwa. Ndetse hariho n'amato atwarwa n'umuyaga. 
Unakoreshwa mu bintu byinshi, nko mu mashini, mu maduka n'ahandi. Umwuka utabayeho n'ibinyabuzima ntibyabaho.
Indyoheshabirayi - Umuvugo 3  Imivugo[SEP]Ndirikirwa undebe unyurwe,
Utinye kuvuga iz'i Mbuye,
Nuza mu z'i Murambi,
Ushinge icumu mu Ngeri,
Urebe iy'ingoga izibamo,

N'inkerarubanza;
Abogeza inkuba zesa,
Bakubwire iy'Ingondo,
Imbibi ziseseyeho,
Wihagire imparuzo,

Ya Rukaragabigembe;
Ugumirize wirorere,
Ijuru ryogeye i Kigali,
Ikaba iy'i Nyakibungo,
Ikirezi cyo mu Muhozi.

Nuhindura amaso,
Ku ya Munana rubunga,
Inyambo ube uzigeze hagati.
Wirirwe mu Muhozi,
Uribagizwa n'amahembe;

Umwana wa Sentama
Nagira ngo arakaguka,
Kuvugisha Umuhozi
Uzamuhakanire kare
N'ejo atajya mu makuba,

Azaba ashaka izo arimo;
Ubwire Mana y'ingabo,
Uti, "jye wabonye inyambo,
Ukuyeho Uruhitambazi,

Kabone n'aho Itiro ryaza,
Ntizareshya n'Ingeri,
Rwabugili ateretsemo
Ingoro y'umwogabyano!
Igishyimbo  Imivugo[SEP]Ngwino cyamamare nkurate
Ngwino cyatwa cy'abanyarwanda
Wowe uturwanaho buri teka
Wowe udutera umunezero.
Ingabo itabarana uriya mutoya

Nta bwo itakara ku rugamba
Ngo ingabo utwaye zitatane
Uhora uyisura ukayisukura
Bugacya ugerekaho iyisumbye.
Ari ugushakira amasuhuko

Abatagutunze bageze ikaga.
Reka nsobanure ingabo iganje
Wenda muri twe habamo bamwe
Batanyumva uko nyibabwiye
Bakayikekamo isuri isanzwe!

Ka kababi k'umugondoro
Gakura buhoro ijoro n'umunsi
Umurima ukabamo ingarama nziza,
Inzara iratsindwa uba uzibye icyuho,
Icyoko cyizihiye rubanda

Ikibabi ukinze ukiri mutoya,
Kibona ibindi by'agasukiranyo
Waba ushonje ukajya gusoroma
Kugeza uvanga n'imiteja,
Imitima ikururuka mu bantu

Bakabitonora aho mu iturira
Izuba ryavamo nka gatanu,
Bakabitoranya babitwara,
Bakabisanza mu rugo hose,
Bakabisura bagasusuruka

Ukumva imirishyo hirya no hino
Abantu bose birya icyara
Ngo cya cyago izaca hehe?
Ko tubihuye tukabihunika
Uretse ibyo twahaho abacuruzi

Tugura akunyu ko kubirisha
Imitiba ihunitse izajya hehe?
Umuhinzi n'abana be  Imigani, Abana[SEP]Ubwo inkuru ari inkusi
Akaba ari impamo atari impuha
Inzozi zikaba inzoza
Tuvuze impundu
Dushize impumu
Impanda impande zose
Zirangururane urwunge
Ingeri zungemo
Abagororangingo bivemo
Amatorero yose acisheho
Inka nziza bayigwemo
Ingorabahizi bayisubiremo
Inkumi nazo zikubiteho
Akadiho banyuzeho
Amaso tuyamarireyo
Ibirori tubyirirwemo
Igitaramo tukiraremo
Nibinashaka budukereho.

Turi benshi babashyigikiye
Baje gushyira hamwe
Ngo tubakomere mu mashyi
Murebe inshyimbo mumaze gushyingura
Z'abaje kubashyingira
N'abashyitsi bamaze gushyika
Baje kubifuriza ishya n'ishyaka
Muhoberana ubwuzu n'igishyika.

Abasore n'abasaza basakaye
Abasirimu barabisikana baseka
Ni amasata aberewe n'isuku
Bamwe baraye bigabye
Ngo badatangwa aho bazigaba
Abo mu tundi turere
Buriye rutemikirere
Ngo badacyerererwa uru rucyerereza
Hari n'abambutse ibyambu
Banyura ingendo z'ingezi ndende
Baza mu mato bavuga imyato
Boga inyanja zirimo ubuyanja

Ukwezi kwa Nzeri
Kwaka kurusha inzobe
Kugirana inzigo n'inzara
Inzige ziyitinya inzora
Ni ko kwicaye ku ntebe
Ayandi ayigwa mu ntege
Ni imena iyamenera
Ikamenya na Kamena
Ni yo ibonera izuba Ukwakira
Gihanga yayigize imfura
Kuko igira amafu n'imvura
Ikaramira imboga n'imbuto.

Muzigura wizihiwe n'uruziga
Iyi mfura y'amezi ni yo mwahisemo
Kudutumiraho ngo tubuzemo
Uyu muzi uzirana n'umuze
Mwamenye ko ari ikimenyetso
Gipfobya abapfu n'abapfayongo
Kitagira icyo gipfana n'amapfa
Abahanga mu bya Gihanga
Bahora batwibutsa ubutitsa
Batubwira ko iyi Nzeri ari ingenzi
Dore tunatanze amahanga ubushyo
Gutangira umwaka mushya
Utwinjiza mu kinyejana gishya
Duhimbaza ikindi gihumbi
Abahanzi bazahimba
Bahimbawe ateretse ku ruhimbi.

Ubwo mufashe iya mbere kurwubaka
Abo mungana bagomba kububaha
Bagatambuka badatambamye
Bagashinga ikirenge mu ntambwe muteye
Bakabigirana intege ngo bagere kuri iyo ntera
Maze intero muteye bayigire intego
Intebe y'abatoni isubire ku nteko
Intare zirurinde rwoye guterwa
Intara zose zishire intuntu

Imbariro muzisobekane imbaraga
Imivumu ibe inganzamarumbu
Imiyenzi yiyorose uruyenzi
Urugo rugare
Kandi rugwire
Rugire urugwiro
Mugire abagenzi maze rugendwe
Rurangwe no kumara irungu
Mutunge mutunganirwe
Nimubona agahenge muduhe nyampinga
Mukirikizeho abahungu b'ingasaguhunga
Igihugu bagihumurize nticyongere guhumana
Gihumeke ihumure haze amahumbezi
Amahugu ananirwe kugihungabanya
Yaraye rwantambi Insigamugani Bawuca babonye umuntu umerewe nabi afite umukokwe w'inzara n'inyota[SEP]Ruti rutikanga impunzi
Amacumu y'impangare
Yakajije bene Mparara
Bayatyazamo ubugi
Utinya gukozamo intoki.

Bamaze kuyarundura
Bayaha Insengamihigo
Ngo iyatoranye intwari
Ahingutse mu nziza
Imbibi zirayiharira

Ni Ingeri z'i Mutakara
Zizi no kuyatera
Umutima urazikindura
Zimara kuyashyikira
Ishema rikazisaguka.

N'umuririmbyi uzihanika
Ntagomba kubuza
Apfa imutungukiyeho
Kurya ziteye imbabazi
Nta gihe wasanga

Zicyicaye imusozi
Intamati yazitoreye
Intumwa ihangara amanywa
Izimura mu biraro
Ni izihwanije isuku

Zizanye inkubiri
Umwungeri abura iyo asesa
Zanyuriye Rubanda
Ku Munini wa Gishali
Nyirigira ahuye na zo

Hambara iz'i Murambi
Abaje bashengereye
Imfizi y'inyarubuga
Barangiwe Umwami
Ko yajyanye n'intamati

I Mwurire mu nyambo
Zaciye mu Mubuga
Abaririmbyi bazirimo.
Rwabugiri akirasuka
Ndimbira zirataha

Zaheje ab'i Nawe
Zibaheza mu kigarama
Ngo urebye nyernazi
Aturutse muri Niboye
Aba ahagiriye igicumuro.

Zaciwe urubanza
Na Rubanda rw'i Munyaga
Bavuga ko uruhehemure
Ari umutwe w'Umuhozi
Zabumbuje impinga

Ya Rutonde irazimira
Ubwo zisanze u Buganza
Bakazongera undi murwa
Zamurikanywe n'ishya
Ryavanze n'impundu

Zitumiriwe i Nyamagana
Umwami utabangira
Bamubimburira Ingeri
Ati, "erega zo ni ibihame
Ni ubushyo bwihariye

Ziruta n'ibindi bihe
Nimushinge rubonane!"
Imbonera zitungutse
Baziteza urugamba
Inzobe yazo iratamura

Abajya i Mbuye barataha
Mwene Mutwarangabo
Urwamo ararutereza
Inkingi y'Abashakamba
Amaze kwambara imiheha

Yaka umutana w'inkoni
Ajyana n'imbizi mu rugo
Agiye kuzesereza
Aho azisanze ikambere
Zaraririye ingoro

Zigeza ko ingoma iramutsa
Zogeye ari imanzi
Ni ko Imana yaziremye
Jye wahagaze mu mbizi
Nkumva imigabo izibamo

Ugira inshuti ye mu Bihogo
Yenda arayiburire
N'ejo itagwa mu maboko.
Ingeri ni amakombe
Mu gukubita zirakabya,

Zikorera intambara
Inkoni ikirirwa isabira
Nta mpunzi izinyuramo
Kurya zabyirukiyemo
Ingoro y'umwogabyano.
Bizirakwezi na mukase  Imigani[SEP]Ndabaga ni umukobwa wabayeho ahasaga mu 1700, akaba mwene Nyamutezi mu Bwishaza mu Ntara y'Uburengerazuba (hahoze ari ku Kibuye). Ndabaga ngo yavutse ari ikinege, akiri uruhinja se aratabara.
Nta washoboraga kuva ku rugerero hatabonetse uwo kumukura. Byashoboraga gukorwa n' Umwana we w'umuhungu cyanwa undi muvandimwe we ariko w'igitsina gabo. Aba rero ngo ntabo Nyamutezi yagiraga, bityo akaba yaragombaga kuguma mu rugerero.

Amaze guca akenge, Ndabaga yatangiye kubaza nyina aho se aba, nyina akamusubiza ko aba mu rugerero. Ndabaga ati: "None se ko adataha?" Nyina ati: "Ni uko adafite umwana w' umuhungu cyangwa umuvandimwe wo kumukura."
Ni bwo Ndabaga yatangiye kwitoza imirimo ya gihungu, nko gusimbuka; kurasa; gutera icumu; gufora umuheto w' inkingi ndetse no kiwiruka, kugira ngo yategure kuzajya gucungura se ku rugamba.
Yitoje iyi mirimo ayimarayo, ndetse ajya no mu bacuzi kwimenesha no gushiririza amabere ngo atazapfundura hakagira uva aho amenya ko ari umukobwa intego ye ntayigereho.
Nyina yamubaza intego afite mu gukora ibyo byose, Ndabaga yaramusubizaga ati: None se ko ari jye uri mu kigwi cya data, nintiga byose azacungurwa na nde?"

Ndabaga amaze gukuka ubwangavu, abwira nyina ati: "Data yapfuye ntarakura, ndifuza kujya kumureba turamukanye, ndetse mucungure ku rugerero." Nyina ni ko kumupfunyikira impamba, ahera ko yikoma abandi banyabwishaza bagemuriye ababo ku rugerero.
Akigerayo, Ndabaga yasabye abahungu b' ikigero cye kumwereka Nyamutezi, baramumwereka bararamukanya, baribwirana, baranezerwa. Ndabaga ati: "Ese mubyeyi wabujijwe n'iki kujya mu rugo?" Se ati: "Mwana wanjye nabuze unkura kandi maze kunanirwa kubera ubusaza."
Ndabaga ni ko kumubwira ati ntuvuge ko ndi umukobwa, uvuge ko ndi umuhungu kuko imirimo ya gihungu narayize ndayimenya. Se ati: "Ubwo se iyo ushoboye ni nk' iyihe?" Ndabaga aryimurondorera. Nyamutezi ashaka kumuhinyuza, amuha umuhato ngo arebe ko ashobora kumasha, ni ko kumushingira intego.
Ndabaga arayimasha arayihamya. Amuha agacumu ati: "Ngaho tera hariya ndebe ko uhageza." Ndabaga aratera araharenza. Amuha abana bangana na we ngo basiganwe, Ndabaga abereka igihandure. Se ni ko kumushima cyane, amumurikira umuganga w' urugerero ati: "Nguyu umukura wanjye." Nyamutezi baramureka arataha.

Ndabaga yiga imyiyereko yari iriho icyo gihe arayimenya, maze aba intore ikundwa kandi ishimwa cyane kuko yitondaga ndetse akumvira mu byo bamuyoboyemo byose. Ibi byatumye aba intangarugero, ndetse atanga abandi kugabana inka nyinshi.
Abana bari kumwe na we ku rugerero bamugirira ishyari kuko abatanze kugabana inka nyinshi kandi aje vuba. Ab' iwabo bamuzi bakajya bajujura bati: "Ubonye Ndabaga ngo araturusha kugabana inka nyinshi ari umukobwa." Inkuru yaje kugera ku Mwami ko Ndabaga ari umukobwa. Umwami ni ko kumutumira ngo abyimenyere by' impamo, ni ko guhata Ndabaga ibibazo.
Ati: "Ndabaga uri umukobwa cyangwa uri umuhungu?" Ndabaga ubwoba buramutaha kuko yangaga kubeshya Umwami ngo bitamubera icyaha agata se mu mazi abira na we atiretse, kandi atinya no kuvugisha ukuri ngo atamubaza icyatumye aza mu rugerero. Umwami amurembeje ni ko guhitamo kumubwiza ukuri ati: "Ndi umukobwa." Umwami ni ko kumubaza impamvu yaje mu rugerero.
Undi ati: "Nabyirutse ntabona data, mbajije mama ambwira ko ari ku rugamba kandi ko adafite umuhungu wo kumukura, nanjye ni ko kwiga imirimo ya gihungu ngo nzamukure. Maze kuyimenya naje ngemuriye data, mpageze mubwira ko nize bihagije imirimo ya gihungu, mwereka ko nyizi bihagije hanyuma musaba kumukura, na we arabyemera kuko yabonye mbishoboye."

Umwami akimara kumva amagambo ya Ndabaga yahise atuma kuri Nyamutezi, amuhata ibibazo nk' uko yagenje umukobwa we. Nyamutezi yamwemereye ko ari umukobwa. Umwami ati: "None se icyatumye umureka akajya mu itorero ry' abahungu ni iki?" Nyamutezi ati: "Nyagasani nari nshaje, nsigaye meze nk' ishaka ryameze mu buro ari rimwe kuko nari nsigaye mu nsoresore njyenyine. Ikindi kandi nabonaga abishoboye"
Umwami ni ko guhumuriza Nyamutezi ati: Humura, umukobwa wampaye naramushimye kandi ndamusigarana. None witahire kandi ujyane n' inka zawe wari waramuhayeho ingishywa." Kuva ubwo Ndabaga ahita ajyanwa i Bwami arererwayo, amaze kuba inkumi Umwami araurongora, aramukundwakaza cyane.
Ndabaga akiza se amuvana mu izinga ry' ubukene yarimo, kandi kuva ubwo Umwami ategeka ko ibinege bidafite gikura bazajya babisezerera bigataha kuko ari igisebo kubona u Rwanda rusigaye ruhuruza n' abagore kurutabarira.

Kugera iwa Ndabaga, ni ukugera mu magorwa ku buryo umuntu yayambaza n' utari ngombwa ngo amuzigure. Iyo abantu babonye ibintu byagoranye cyane, mbese bigomba abagabo, ni ho baca umugani bati: "Ibintu byageze iwa Ndabaga."
Umwandiko-Isega n’umuntu Ikabyankuru  Uguhiga ubutwari muratabarana[SEP]Umunsi umwe, umuhari wahuye n’isega, urayibwira uti: “Umuntu agira intege cyane, nta nyamaswa yamukira itamuhenze ubwenge.” Isega iti: “Iyo mbona umuntu rimwe risa, ni ukuri naherako musumira.” Umuhari uti: “Ejo uzaze nkwereke umuntu kandi nzamugufasha.”

Nuko ngo bucye mu gitondo, isega n’umuhari bijya kwicara ku nzira, aho umuhigi yajyaga anyura iminsi yose. Ubwa mbere hanyura umusirikari ushaje. Isega ibaza wa muhari iti: “Uyu ni we muntu? ” Umuhari uti: “Oya, uyu yahoze ari we kera.” Inyuma ya wa musaza haturuka umwana, aza amukurikiye. Isega iti: “Umuntu ni uyu?” Umuhari uti: “Uyu azaba umuntu kera; ubu ntaraba we.”

Hashize akanya, umuhigi ahinguka hirya afite imbunda ku rutugu n’inkota mu bitugu. Umuhari uti: “Dore noneho umuntu araje, genda umufate, jyewe nigiriye mu mwobo wanjye.” Nuko isega igenda igira ngo ifate wa muntu; imugeze iruhande wa muhigi ntiyatinya, ayikubita isasu hagati y’amaso, isega ntiyabyitaho, izinga umunya ikomeza kumusatira. Umuhigi arongera ayikubita irindi sasu. Isega irihangana iramwegera cyane.

Imaze kumwegera, akura inkota ye, ayitemagura hose. Isega igenda ivirirana, isanga umuhari itaka cyane. Umuhari urayibaza uti : “Mbega mwana wa da ! Aho ntiwanesheje wa muntu !” Isega iti: “Ceceka sinari nzi intege z’umuntu; ni we ugira intege z’ukuri. Ubwa mbere yenze inkoni yari ku rutugu, ayishyiramo umwuka, ayinturikiriza mu maso birantokoza rwose; arongera ubwa kabiri abinturikiriza ku mazuru, numva bimeze nk’unteyeho amabuye; arongera yikuramo urubavu rumwe, ararunkubita. Nari ngiye gupfa rwose.”

Umuhari uti : “Erega umenya wahashye! Ntuzongere kwirata ukundi rero.”
Imyato y'impotore  Ibyivugo[SEP]Ingangare sinzi gutinya
Ahubwo ndi inkaka mpotora induru.
Umugome yaje yigaragambya
Agambiriye gutsinda
Ansanga ku isonga nsanganiye urugamba.

Ubwo mpita mwirahira,
Nti Rutembagazamakombe rwa Mudasongerwa
Sinkangwa n'ababisha intwari twatabaye.
Mpatana amakuza aho rukomeye
Ababisha bagashiguka banshinyikiye

Naho ntibaziko ari jye Rutembagazamakombe.
Rwoganangoga i Nkuba twitoza gucura inkumbi
Natsembye ababisha ku rugamba rw'umuheto.
Abanshiye ibico nabaciyemo
Nsohoka nsanga Rwadukanakurinda

Banyita Ingombamihigo y'ishema ryinshi.
Dore ko nabyirukanye inyange
Inyambo idasubizwa inyuma,
Nitwaza amakuza akuza abahungu
Ngarika mu nkubiri mbasarika Rusokanayibisongo!

Ndi imanzi namaze ababisha,
Ndi intwari mpora ku rugamba menera intore.
Ndi indirima ya Semwaga Sengabo isarika abanyigimba.
Rwagakoco  Bawucira abana[SEP]Imbeba yakuviriye mu mwobo itangira kuzerera ishaka icyo yarya. Iribwira iti «nzi ubwenge, no kunshuka biragoye, kuko nizera bake. Nta we ushobora kumfata.»
Yikoza hirya, yikoza hino; izerera inzu yose ariko iheba icyo yicira isari. Inyarukira mu kigega, ihingukira kuri rwagakoco.

Irahagarara irashishoza, yitegereza uwo mutego, irawuzenguruka.

Iratekereza iti «nta kabuza, ubu ni ubucakura abantu bahimbiye gufata imbeba.Ariko bararushywa n'ubusa, jye ntibazamfata.»

Ihanga ijisho kuri wa mutego, ibona hariho umubumbe w'urugimbu utemba ibinure; iti «nta kabuza dore ikizakora ku mbeba ! Dore akaryoshye bavuze ! Ninkoraho biraba bishize. Ibyo aribyo byose ariko, sinabura kurwegereza utuzuru, ngo ninukilize kuko ruhumura neza.»

Yomboka buhoro buhoro yegera rwagakoco.

Imbeba yawe iratekereza iti «mbega ukuntu abantu bagira ubwenge buke ! Bibwira ko nakora kuri ririya shyano ! Henga nzunguruke, ndetse ndibuze kugera kuri ruriya rugimbu ntacyo mbaye rwose.»

Irasotasota, itera udutambwe duto, sinzi uko yakomye imbarutso, igiye kumva ngo koco ! Ifatwa mu bujana. Imbeba ikuka umutima, ishaka kuyikiza biba iby'ubusa; iba ihezemo ityo.

Irajwigira itabaza zene wayo ntihaza n'imwe, ahubwo nyir'umutego aba araje.

Ayitegeza abana barayica, agatumbi bakajugunyira injangwe.

Mu Kinyarwanda baca umugani ngo «Uhima ipfa arahava.»

Si Njye wahera hahera umugani.
Ururimi rwoshywa n'urundi  Imigani[SEP]Rimwe umunsi w'ubunani wari wegereje, hakaba umugabo n'umugore bari bamaranye imyaka myinshi. Ku mugoroba wa joro baricara baganira ibya mva he na njya he! Reka si umunezero bari bafite bombi, dore ko uwo mwaka wari unashize bawufitemo amahoro n'amahirwe menshi.
Ariko se ugira ngo urwo rugwiro rwarawushoje? Byabara karihariya. Ikije guhungabanya icyo kiganiro cyari cyuje ituze kije kuba iki? Reka wiyumvire.

Henga imbeba bubeba igire itya iti, "tururururuuuu!" ibace hagati, yanduruke. Batangira kuyiha urw'amenyo bariyamirira cyane karahava, baraseka, barakwenkwenura, sinakubwira! Aho bazanzamukiye umugore ati, "iriya mbeba nahoze nyibona muri iriya mfuruka y'epfo."
Umugabo ati, "oya, imbeba iturumbutse mu mfuruka ya ruguru, ni ho nahoze nyirora isereganya."
Umugore ati, "rwose iturutse hariya hepfo!"
Umugabo ati, "rwose waroye nabi iturutse haruguru."
Umugore ati, "ibundi ndakuzi nta cyo ujya wemera, wakwemeye ko nayibonye neza!"
Umugabo ati, "n'ubundi ni uko abagore mwabaye mujya impaka za ngo turwane!"
Undi ati, "aha wenda ni ibyawe wava aho uhakana ko mvuga ukuri ngo, ni ay'abagore!"
Umugabo ati, "ndakuzi."
Umugore ati, "ndakuzi ari njye."

Si bwo umwe azirimukiwe! Si bwo undi afashe ubushungu, Si bwo bashunguranye ubwo! ye ngaho, ye nguko, ruri hasi hejuru!
Umwe ati, "urushyi nturuzira."
Undi ati, "ngiyo inkoni,
umva umugeri,
umva igipfunsi!.."
Nuko barakomeza baragundagurana, amaherezo baza gukizwa na mbuga! Kuva uwo mugoroba barasirika ntihagira uwongera kuvugisha undi. Burira buracya, bakirakaranyije, burongera burira!

Bukeye umunsi w'ubunani uragera. Noneho umugabo iby'abagabo, agerageza kurura umugore we. Aratangira aramubwira ati, "niko nyirana! ko urora umwaka mushya watangiye, tukaba tutari dukwiye kuwutangirana uburakari, twakwirengagije ibyo twagiranye ejo tukabyihanganira, maze umwaka tukawutangira neza!"
Umugore ati, "rwose nanjye ni ko mbyifuza!" Nuko baraseka, bifurizanya umwaka mushya muhire, mbese biba nk'aho nta cyo bigeze bakorerana kibi. Baranywa, bararya bishimira umunsi w'ubunani. 

Hashize umwanya, umugore arahimbarwa abwira umugabo we ati, "erega n'ubundi twari twapfuye ubusa, wowe se ko nakubwiraga ko imbeba iturutse hariya ukanga kubyemera!"
Umugabo ati, "ibyo byo kabishywe ntabyemeye, si ho yaturutse, yari iturutse mu mfuruka ya ruguru!!"
Umugore ati, "waroye nabi."
Umugabo ati, "waroye nabi wowe!"
Umugore ati, "nta cyo ujya wemera ndakuzi!"
Umugabo ati, "wowe wavutse nta cyo wemera!"
Umugore ati, "urasubiye kandi!" Ubwo ga nanone intambara iba irarose!
Baremveka barwana inkundura!

Icyo gihe uwabakijije ngo ni Ntiburakibara!

Jye sinari mpari, nari nigiriye i Bugibwa nidagadura na Bunani.
Ibuka  Imivugo[SEP]Kera Bakame yacuditse n'impyisi, biranywana, birabana bishyira kera. Ariko Bakame ikababazwa n'uko impyisi iyirusha ubukungu. Bukeye Bakame ibwira impyisi iti, "reka ducuruze impu, ubukungu bwawe burusheho kwiyongera, ndetse ungurize ibintu byo gutangiza, nzajye nkungukira." Impyisi irabyemera.

Bitangira gucuruza impu, zimaze kugwira, bijya kuzicuruza mu mahanga, inyungu ikabikwa kwa Bakame. Bakame imaze gukungahara irirwaza. Bwa bucuruzi burahagarara ariko impyisi ntiyabyitaho. Hashize iminsi, Bakame irazinduka no kwa Mpyisi iti, "yemwe abo kwa Mpyisi mwaramutseho!"

Impyisi iti, "bwakeye Baka!" Bakame irihangana irarikocora iti, "nta miramukire yanjye, baraye baducucuye, badusahuye ntibadusigira na busa." Ubwo impyisi igwa mu kantu, mbese isa n'ikubiswe n'inkuba. Bakame ibonye ko impyisi ibuze aha irigitira irayishukashuka, iyibwira ko izabiyishyura. 

Bakame iragenda ifukura icyuzi, yororeramo amafi, amaze gukura ikajya ijya kuroba ayo yirira. Hashize ukwezi impyisi ijya kwishyuza Bakame ibintu byayo. Bakame iyakira neza, yikoza munsi y'urugo iroba amafi cumi iraza irayateka iyavanamo umufa uryoshye cyane, maze yegereza impyisi.

Mu mwanya muto impyisi iba irakomba imbehe. Irangije iti, "mbese shahu Bakame, ibi bintu biryoshye bitya, ubikura he?" Bakame irahaguruka ijya kuyereka icyuzi cyayo iti, "ugende ufukure nk'iki, amafi azimezamo." Bakame n'impyisi igeze imuhira sinakubwira ukuntu yarimbaguye umusozi mu mwanya muto. Imaze kuyoboramo amazi, itegereza ko amafi yazamo, iraheba.

Ni bwo igiye kwa Bakame iyirakariye cyane. Igeze yo, Bakame iyisomya ku nkangaza y' akataraboneka. Kwibuka icyari kiyizinduye biragatabwa! Imaze kuryoherwa cyane, iti, "mama we! Ibi se byo wabikuye he?" Bakame iti, "ukagira rwa rutoki rwose, ukabura inzoga y'ubuki? Hoshi genda utemagure za nsina zose, amakakama azivuyemo uyashyire mu kabindi, amaremo ibyumweru bitatu, maze uzasomeho wiyumvire." 

Impyisi iragenda ibigenza uko Bakame yayibwiye. Ibyumweru bitatu bishize, igotomeraho, maze ururimi rurababuka, inkanka ziratenguka; Umujinya urayica, ifata umufuka no kwa Bakame ntiyasuhuza, ihita igafata igashyira muri wa mufuka, ngo ijye kukaroha mu manga. Igeze mu nzira yibuka ko yibagiriwe urujigo rwayo kwa Bakame, iratura, isubira inyuma yiruka.

Ingeragere iza kunyura hafi y'uwo mufuka, Bakame iti, "Uraho Ngeragere!" Iti, "uracyabaho Baka! Ese urakora iki muri uwo mufuka shahu Baka?" Bakame iti, "ntiwamenya ibyanjye. Ubu banshyize muri iyi ngobyi ngo bajye kunyimika, njye ntegeka utunyamaswa turi hariya hakurya, ni cyo gituma bagiye bampetse! Nyamara simbishaka, ariko ntibabyumva!" Ingeragere iti, "shyuuuu!! Ukivutsa umugisha nk'uwo! Reka nigiremo niba utabishaka."

Bakame ibanza kwangira, nyuma iti, "ngaho jyamo ariko nawe urampemba!" Ingeragere ihambura wa mufuka, ivanamo Bakame, maze iwinagamo. Bakame si ukuwukanira iradanangira. Irangije iti, "ngiye kuguteguriza." Muri ako kanya impyisi iba iraje, ibatura umufuka ngo girigiri...! Igeze hirya iti, "ariko noneho ko biremereye cyane, iyi nkenya iriye iki? Ayubusa ariko ndakuroha, dore igihe wambeshyeye!"

Ingeragere ngo ibyumve iti, "reka Mpyisi sindi Bakame, nshyira hasi nigendere." Iraboroga cyane ariko impyisi ntibyumve, ahubwo ikayisubiza ngo dore aho wambeshyeye, ubwenge bwawe ndabuzi, umunsi ntarengwa ni uyu! Iragenda no mu manga ngo pooo! Ingeragere iniha rimwe gusa, igera mu kabande itakirashya.

Impyisi itaha yizeye ko igiye kwirira ya mafi ya Bakame no kwinywera ya nzoga y'ubuki. Ku mugoroba ntitarabukiyeyo, isanga ka Bakame kidundaritse ku nkombe y'icyuzi cy'amafi yako kararoba. Bihehe igihinguka aho, Bakame iba yayibonye. Bakarne iti, "Warupyisi ntunyegere, ntabwo abatarapfa nka we bagomba kwegera abavuye ikuzimu nka njye!"

Impyisi irumirwa igirango koko Bakarne yazutse, ishya ubwoba itekereje ko wenda ihamye aho yapfa, irirukanka irahunga izinukwa ityo kuzongera kwikorereza Bakarne no gucudika na yo.

Si njye wahera hahera umugani
Umwana w' ingayi umugani muto kwirinda kugaya tukanyurwa ibyo dufite[SEP]Rwiyamwa ziga ingaga
N'umugambi w'ihangu
Rwa ngoboka ya rugina
Ingeri ibanza mu rubuga
Itwara rukikampiri

Icumu ryo mu ruti rw'indekwe
Rwavuye i Rusheshe
Rwiharaze isharankima.
Rwabaye igishami
Rugasagamba mu ijuri

Uburyo rwagabye amashami
Aho ruri ni se w'ishyamba
Kandi reka irukunde
Rubamo icumu ryiza
Yarigize umutabazi

Intambara ntiruyita si
Kurya iruhoza mu rugina
Imbuga yarwo iratukura
Ntirukunda gutaha
Rutagwije imitumbi

Yarukubitiye umucuzi
Wakwemerana na rwo
Ngo arukatire icyuma
Rwabimbuye imihigo.
Impuruza ikineshereza

Rwamuje mu nziza
Ari ukwiharira inzigo
Abenshi baragiye Itiro
Rubajyanaho impamba
Aho rugeze ku mpama

Rucinyaho impayamaguru
Y'umushumba wa Mporera
Za mpaka zirakuka
Yaruteye amaramu
Muri bene Murenzi

Rubahina umurumango
Igomba kurwunamura
Yanga ko rwaturika.
Yarukinduje umugabo
Uturuka mu Ruhitambazi

Acyikanga igitutu
Imbuga yaryo iratebera
Abura ubuhamagara abe
Abura umurasira na rimwe
Rwa ruti rumuhirika aho

Ingeri zigicura inkumbi
Yarujyanye mu mbuga
Kurumanza amacibiri
Inkubirane iba iya kabiri
Mu kurembera umuroha

Yabakuye imirambi
N'iyo ibagiriye isoni
Birirwa bayisenga
Ibuhirira nimunsi
Ari ko bahangaza.

Ni uko inkuba zitegeka
Abandi baragira inka mbi
Ingeri zirasuzugura
Ntibazabona izirimo
Ingoro y'umwogabyano!
Icyivugo cy'imbeba  Imivugo[SEP]Kera habayeho umugabo. Bukeye ashaka umugore; babyarana umwana w'umukobwa bamwita Bizirakwezi. Bukeye nyina arapfa, umwana asigarana na se. Se amurera igihe gito, atarashaka undi mugore. Aza kurambirwa kuba wenyine, nuko areshya undi umugore. Umugore ahageze, atangira kwanga uwo mwana. Abwira umugabo we ko batazabana kereka abanje kwica uwo mwana. Umugabo asanga atabona intege zo kwiyicira umwana, areka umugore arigendera. Bukeye areshya undi mugore. Nawe biba kwa kundi. Asanze nta mugore uzemera uwo mwana, nuko ava ku izima, yemera kwica umwana. Nibwo agufatiye uwo mwana, ajya kumuroha mu ruzi, ruramutwara. Umwana aza gufatwa n'ibiti byo ku nkombe y'urwo ruzi. Nuko yibera muri ibyo biti. Hashize iminsi mike, ba Nyirarume baza guhiga hafi y'urwo ruzi. Bumva umwana arararira avuga ati, "Nari Bizirakwezi data anta mu ruzi ntamututse, ntamucumuyeho". Umwana akomeza kuririmba ayo magambo. Abahigi bati, "nimuze tujye kureba uwo muntu uvuga." Bahageze babona umwana. Baramwitegereza, basanga ari wa wundi mwishywa wabo wabuze. Baramujyana, baramurera. Amaze gukura i Bwami baza kumusaba, ashyingirwa umwana w'Umwami.
Hashize iminsi, umwami aratanga. Umuhungu we, umugabo wa Bizirakwezi, aramuzungura. Hanyuma haza gutera inzara, ibintu biradogera. Se wa Bizirakwezi arasuhuka. Aza i Bwami, ashaka ubuhake. Ahageze baramwakira. Bizirakwezi aramumenya, ariko se ntiyamumenya. Umwamikazi ntiyaherako amwibwira. Bukeye Bizirakwezi aramubaza ati, "n'iminsi yose umaze aha, urareba ugansanga ntahandi wigeze umbona?" Undi ati, "mba nkuroga!" Bizirakwezi ati, "nta mwana ugira?" Umugabo ati, "nta mwana ngira, n'uwo nari mfite yarapfuye." Umwamikazi ati, "ese yishwe n'iki?" Undi ati, "yari umwana w'umukobwa, nyina aza gupfa. Mushakiyeho abagore, baramwanga, bituma dutandukana kuko nangaga kwiyicira umwana. Bigeze ku mugore wa gatatu, kandi nsanze nta mugore w'ishyari uteze kuzamwemera, nemera kumuheba by'amaburakindi. Ubwo naragiye mujugunya mu ruzi, ngayo nguko." Umwamikazi amaze kubyumva, amusiga aho bari bicaye mu nzu y'i Kambere, ajya mu nzu y'imbere nuko araturika ararira! Wa mugabo aramwumva, bimubera urujijo. Bitinze umwamikazi aragaruka. Araza ntiyasubira ku ntebe ye ya cyami, ahubwo araza amwicara i ruhande. Wa mugabo atangiye guhinda umushyitsi. Undi aramubwira ati, "humura. Ndabibona nturamenya." Ati, "ariko noneho itonde undebe." Umugabo aramureba araceceka. Bizirakwezi ati, "wivunika, ndi wa mwana wawe wavugaga. Imana yankuye mu maboko ya y'amahano y'abagore." Ati, "kandi ndabizi wari waranze kubumvira biba amaburakindi. Nuko baratuza, barashyikirana, ibyari amaganya bihinduka ibyishimo. Bitinze, Bizirakwezi yubakira se, aramukiza. Amutegeka no kwishakira undi mugore utahemutse. Amaherezo, nuko ya mahano y'abagore bamwanze, aratangwa barayica. Nawe Bizirakwezi na se, baratunga, baratunganirwa.
Karisa N’inka Inkuru yabana Bawucira abana[SEP]Mahero arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikali,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo uruboli.
Akebura intambwe ajya mu ikawa.
Ubwo agasusuruko karababiliye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kilizihirwa,
Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hilya.

Ibyo namubwiye bigumya kuza
Si ibihingwa si amatungo.
Ubwo aliko akumva atameze neza,
Imitima igakomeza kujya inama;
Ibyo guta iwabo ngo ajye Bugande
Yali yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye.
Ava mu ikawa alinanura.
Acuma gatoya ananirwa igenda,
Arahagarara aratekereza,
Akazinga umunya agashima mu mutwe.
Ngo byende ho akanya
Ati: ndi imbwa bikabije.
Arakabuza ati: ngiye
Kubwira uwambyaye
Ko kwigira icyohe
Bikwiye undi utali jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu.
Jye nkomeza urugendo.
Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo tulimo.
Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikali.
Ahakura agatebo,
Ajya muli ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhulira mu rugo
Ahatura iyo kawa.
Mbibonye ndashoberwa
Nti: yumviye rwose,
Agatima karagarutse
Aragira ngo anyurure.

Ngo mbure icyo mubwira
Kugira ngo mushime,
Mpamagara abatoya.
Nti: ntabwo mureba
Undi mwana uko agenza!
Mulicaye mu nzu,
Aravunika mumurora,
Arakora mukalyama,
Agatura uwe mulimo
Umugono muwuhuruza!

Nyina, we yali mu nzu
Uko yakigunze
Agahinda kamwishe.
Arasohoka arareba
Ati: mbese iyi kawa
Yo iturutse ahagana he?

Ubwo yibazaga abizi,
Akagira ngo abone ubulyo
Bwo kogeza umwana
Watwumviye bwangu.
Mubwirana ubwira
Nti: ngaho muhembe
Uyu mulimo ni munini.

Ubwo twihina mu nzu
Duterura akabindi
Dushyira mu kirambi.
Nti: ngaho Mahero
Cyo ngwino uyibanze
Ni wowe tuyikesha.
Ati: ndanze kubanza
Abakuru bakili aho.
Nti: nta cyo bitwaye
Iyo ali bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.

Kuva kandi uwo munsi
Mahero aba umwana
Uyu wumvira rwose
Wakorora ati: ndaje.
Ntibyashyize kera,
Musabira umukobwa
Barwubaka neza
Babyaranye kabili.
Imibanire yabo,
Rubanda babizi
Babita mahwane.

Iyo agana mu mahanga
Aba ali imbwa mu zindi
Aho kwicara nk'ubu
Ngo aturane neza
N'abatumye abyiruka.
Bakame n'impyisi  Imigani[SEP]Rukabu rugusha mu rukubo
Rukaziminega nkunda imihigo ikereye igitaramo.
Ndi ingabo itanguranwa ibanze
Rudasubira numvise induru ivuze
Ndi imanzi itagumirwa n'inkindi

Abahizi bakagira intimba
Ngo ntibagira Ngabo isakarana inkindi
Inkezi ziyomba mu itabaro.
Ndi imbabazabahizi
Mpozaho ishyaka

Ni jye Ndibagiza bahisemo.
Ndi Rutanga baratira isata
Rudahogoza abo twatabaranye.
Rukabu mu nkera mbimbura aho rukomeye
Ndi intwari y'ingemanabikombe

Rutagumirwa n'ishyaka
Ishyanga barandirimba
Jye Rusenamugabo
Ndi inkubito ya Rutagumirwa n'ishyaka
Ishyanga barandirimba.
Imbwa ni igisambo insigamugani Nyamwanga kumva ntiyanze kubona : kwita ku imbuzi[SEP]Kera habayeho umugabo utunze ihene nyinshi; bukeye ashaka umugore, babyarana umwana w'umuhungu.

Uwo mwana amaze kuba ingimbi, ababyeyi be barapfa; inzara nayo iza gutera muri icyo gihugu; umwana agatungwa n'ihene ababyeyi be bamusigiye.

Bukeye umukobwa wihitiraga arabutswe wa muhungu, aribwira ati «uwajya kwihakirwa kuri uriya muhungu yenda yakira iyi nzara, ndetse akangira umugore, byabura akangira umuja.»

Umukobwa arikora aramusanga, amubwira ko ashaka ubuhake.

Umuhungu aramurongora barabana baba aho batunzwe n'inyama z'ihene.

Amaherezo ariko ihene ziza gukendera hasigara ihene imwe gusa.

Umugabo akayireba akabura intege zo kuyica.Umugore nawe agahora amuteze amaso.

Haciye iminsi nyamugabo yigira inama yo kubaga ya hene, ariko atekereza kuyiharira.

Agushakira ubujeni arabwiyegereza, abwira umugore kumushakira umutsima; bisa n'uworosoye uwabyukaga!

Umugabo abaga iheUmugabo abaga ihene; umugore arateka; ahishije bararya, ibisigaye umugore arabipfundikira.

Umugabo bimurya mu nda, inyama zitatetswe bazitara ku rusenge nk'uko bari basanzwe babigira, bararyama.

Umugore amaze gushyirwayo, umugabo akemura ku bwanwa bwe, yenda ubujeni n'ubwo bwanwa abitera ku kananwa k'umugore arangije arisinziriza.

Bitinze umugore aza gukanguka, yumva ibintu bimuhanda ku munwa, akeka ko ari ikirago kimuhanda; akoze ku kananwa yumvaho ubwanwa, induru arayidehera ati «iri shyano ngishije ndarikwiza he?»

Bumaze gucya arabyuka, umugabo yisigaza mu buriri..

Umugore ararahira ati «Hehe no kurya inyama z'ihene!....Umugore atangira gupfuneka yivugisha ati «ibi bintu ndabikika nte ko nta mugore wameze ubwanwa!»
Umugabo asa n'ukangukiye hejuru maze abaza umugore bya nyirarureshwa ikimuriza.

Umugore yenda uruhu yari yiteye urukinga mu maso, oya si ukurira! Umugabo aramwegera aramubwira ngo niyihanagure, aceceke.

Umugore arahora, akuraho uruhu aramwereka.

Umugabo yifata ku munwa arumirwa.

Bigeze aho umugabo ati «mbere kurya ihene uri umugore nabyitaga iby'inzara, nkakwihorera. Ubundi iwacu nta mugore urya ihene; iyo ayiriye amera ubwanwa. Nibyo nawe wiboneye» Yungamo ati «ariko humura nzi umuti wamara iryo shyano wagushije.»

Umugore ashyitsa agatima munda.

Umugabo nawe ajya kwitarisha imiti, yiyahirira ibiti abonye byose; ikiri imisave, ikiri imibirizi, imiravumba, n'ibindi ntazi.

Araza arabihonda, arabivuguta ashyira ku kananwa ka nyamugore, ubujeni n'ubwanwa abikuraho.
Urumve mutima muke wo murutiba INshoberamahanga kuburira umuntu uzimije[SEP]Imbwa yishe ibyana by’ingwe irabirya. Imbwa yagiye kuraguza kumupfumu igira ayibwira itsinzi y’ukuntu yazakira uburakari bw’ingwe. Ingwe nayo yagiye kuraguza kuri uwo mupfumu, imbwa yumvise ingwe ije igira ubwoba ko yafashwe umupfumu yabwiye imbwa ngo nibe igiye mu mutiba. Ingwe iba irahasesekaye, ibaza umupfumu “ukambwiras ukuntu nazafata imbwa yamariye abanaumupfumu yarayibwiye ati” umupfumu yarayibwiye ati” imbwa ikunda amayezi nuyitegera ku mayezi uzayifata.” umupfumu ati” urumve mutima muke wo murutiba.” Umuntu babwira ntiyumve imbuzi, bamuvugiraho ayo magambo. 
Bizakizwa na Mbuga Insigamugani bawuca babonye abaziranye basizanira ikintu rukabura gica, bagakiranurwa n' ingobotsi itari nyirandakuzi.[SEP]Uyu mugani, bawuca iyo babonye abaziranye basizanira ikintu rukabura gica, bagakiranurwa n' ingobotsi itari nyirandakuzi, ni bwo bagira bati «Bizakizwa na Mbuga», cyangwa «Barakizwa na Mbuga!»

Wakomotse ku mugabo wo mu Bwanacyambwe (Kigali) witwaga Mbuga; ahayinga umwaka w'i 1500.

Ku ngoma ya Yuhi Gahima habayeho abagabo babiri bangana urunuka, bakaba abagaragu ba Mudende, watwariraga Gahima u Buhanga bwose n'ingabo zitwa Inzirabwoba; umugabo umwe yitwaga Senkalishya, undi akitwa Rutanga; urwango rwabo rugakomoka ku ngabano z'ibikingi bahawe na shebuja Mudende, bajya kumuburanira akababuza kuragira aho bapfa, ngo kugeza igihe azagira kubakiranurira.

Nuko biba aho bityo, haciyeho iminsi Mudende aranyagwa, u Buhanga n'Inzirabwoba bigabanwa n'uwitwa Ntabwoba. Amaze kugabana, arayobokwa ararabukirwa, ararundisha.

Haciyeho indi minsi, Senkalishya ajya kuregera Ntabwoba; ati «Mu dende agitwara namuregeye Rutanga ko andengera mu gikingi cyanjye nigabaniye, anyagwa ataradukiranura, none nagusabaga ko watuburanisha ukadukiranura. Ntabwoba amaze kubyumva aramubwira, ati:«Genda nzababuranisha numve nyir' igikingi uwo ari we. Rutanga abyumvise aratanguranwa, ajyana inka y' imbyeyi ayitura Ntabwoba. Aramubwira, ati : «Ibyo Senkalishya yakuregeye ni ibinyoma ati «Ahubwo ibyo akangisha ni uko yari umutoni wa Mudende, Ntabwoba abwira Rutanga, ati:«Genda ugumane ahantu hawe ntabwo nteze kuzababuranisha; ati «Niyongera kukundegera nzajya mwihorera».

Hashize iminsi, Senkalishya yongera kwibutsa Ntabwoba, ati «Ko nakuregeye Rutanga kuko andengera ukambwira ko uzatuburanisha ngategereza nkabura ishweshwe, none bizamera bite?» Ntabwoba arabyumva aramwihorera. Senkalishya abonye ko Ntabwoba amwirengagije kandi akubitiyeho no kumenya ko Rutanga yatambitse inti, ararakara, ati "Nzajya i Bwami.", Arahaguruka n' ibwami.

Agezeyo, abwira Gahima amagambo yo kwishingana. Gahima abaza Senkalishya, ati "Mbese uwo mugabo uvuga ko akurusha ubutoni kuri Ntabwaba akurusha n' amaboko mu muryango ?" Senkalishya, ati "Oya." Undi, ati:«Naneho rere uzamutere murwane, numunesha uzahatware, ndetse n'ibye yari asanganwe; kandi naza kukundegera nzamutsindisha».

Senkalishya amaze kubona iyo nkunga ataha yishimye. Ageze iwe i Buhanga akoranya abe n' amacuti n' abagaragu be, arabatekerereza ayo yavanye ibwami; ati «None nimuntize umurindi dutere Rutanga!» Ntibazuyaza bagera ingaho. Hagati aho Rutanga na we aba yabimenye n' abe n' abagaragu be.

Nuko Senkalishya n' ingabo ze batera Rutanga, induru barayidehera, urugamba ruranzikana, barahiriburana rubura gica, haba icyorezo impande zombi; rubanda rundi rutari mu bice byabo bagumya kubarebera. Ngo bakarwana ku manywa, bwira abasigaye bagataha; bwacya bakazinduka bemveka.; babigira batyo burijo, ukwezi baguhirika ntawe uratsinda undi.

Bimaze kurambirana, umugabo witwaga Mbuga w'umutware mu Bwanacyambwe, arikora ajya mu Bwanamukali agendereye Ntabwoba; ngo yari inshuti ye y'amagara. Atungutse i Buhanga ku musozi witwa Gakoma muri Komini Muyaga, ari wo Senkalishya na Rutanga bari batuyeho kandi bapfa imbibi. asanga barwana; intumbi n'inkomere ari zose impande zombi.

Abaza ab'aho, ati «Biriya bintu ni bwoko ki ?» Bati «Ni abantu barwanira ibikingi byabo». Ati «Ese batwarwa na nde ? Bati «Ni Ntabwoba».

Mbuga yumvise ko abo barwanyi ari ingabo z' inshuti ye, aribaza, ati « Ntabwoba uyu ugabanye vuba none igihugu cye kikaba cyicana, ibwami nibabimenya bizamukorera ishyano!

Ntiyazuyaza abwira ingabo ze, ati : «Nimubiraremo mubarwanye impande zombi». Ingabo za Mbuga zihera ko ziroha mu ngamba; zirasa impande zombi zitera amacumu. Ingamba zireguka zirahunga. Bamaze gutandukana, Mbuga ajya kwa Ntabwoba aramutonganya cyane. Bahamagaza Senkalishya na Rutanga; Mbuga ati «Ngaho baburanishe twumve urubanza rwabo». Baraburana, Senkalishya atsinda Rutanga uruhenu.

Nuko abo bagabo bombi bari bashyamiranye bakizwa na Mbuga batyo, watumye baburana amaze gukiranura urugamba rw' ingabo zabo rwari rwarabuze gica. Ni yo mpamvu, iyo abantu banganye urunuka, cyangwa se bagiye impaka z'urudaca, abandi bavuga ngo: «Ibyabo nimubyihorerere bizakizwa na Mbuga» cyangwa ngo urubanza rwabo rurakizwa na Mbuga.

Gukizwa na Mbuga si ukurwana ngo abantu barinde gukiranurwa n'uko umwe akubise undi hasi ku mbuga akamunegekaza uko bamwe babikeka;

" Gukizwa na Mbuga = Gukiranurwa n'ingobotsi abarahuranamuriro begutse."
Igare  Imivugo[SEP]Iri gare mujya munyoga
Mukarinyonga inchuro nyamwinshi
Ridaciriwe n'urubanza
Reka mbabwire uko naribonye.

Rigira amahembe ariko ntiryica
Rigira amasasu atagira imbunda
Rigira umunyururu nta ngororwa
Rigira ibiboko nka ba bandi.

Rigira imipira ritifubika
Rigira ibirenge bitigenza
Rigira umusingi ariko inkwi ntazo
Rigira n'inkingi nk'inzu ya cyera.

Rigira ifarasi itagira ubwoya
Rigira inanga ridacuranga
Rigira imashini itadoda ikanga
Rigira n'inzogera, ryagutura zikirenga.

Rigira sitade ikarihagarika
Iritayigira ni "Mfashanyare"
Ryasaza ngo ni "Kajaganya"
Irishya ryo ryitwa Mutongoro!

Rigira n'intebe imbere n'inyuma
Rikanaheka ariko ntiryonse
Kandi nta ngobyi naribonanye
Ntirinavuka bararihanga.
Imfura ni nde?  Ibyivugo[SEP]Imfura ni uwo musangira ntagucure
Mwaganira ntakuvemo
Wapfa akakurerera
Yakena ntiyibe
Yakira ntiyirengagize ukennye!
BAKAME, INZOVU, INGWE, INTARE, IMPYISI N'IBIVUMVURI  ubucuti bwa bakame n'inzovu[SEP]Bakame yacuditse n’inzovu, biza guturana no mu nzu imwe; nuko byigira inama yo gukoma impuzu zo kugura ibizitunga, bikoma impuzu; Bakame izayo ikazimesa zikaba nziza; inzovu ikayoberwa kuzinoza.

Bukeye birazinduka bijya kuzibunza, biragenda bigera ku rugo, bibaza nyir’urugo biti: ‘Nta nka mufite ku mpuzu zo kwambara?’ Nyir’urugo ati: ‘Ese ko izo mpu zanyu ari mbi!’ Ati: ‘Cyakora ndapfa kugura iza Bakame.’ Aha Bakame inyana nziza, inzovu ayiha akamasa katagira uburyo, biragenda.

Bigeze mu nzira bihura n’abagabo barabibaza bati: ‘iyi nka nziza ni iyande?’ Bakame iti: ‘Ni iyanjye; naho aka kamasa ni aka Nzovu.’ Nuko abagabo bagaseka nzovu cyane, bati: ‘Uburebure n’ubunini si bwo bwenge.’

Bakame na Nzovu biragenda, bihura n’abandi bagaboo, na bo babibaza kwa kundi, na none baseka Nzovu, ndetse bashaka no kuyikubita.

Noneho inzovu ibwira Bakame iti : ‘Niduhura n’abandi bantu uvuge ko inyana ari iyanjye, dore igihe bansekeye, bagashaka no kunkubita; uvuge ko imbi ari iyawe, wowe baguseke nta cyo bitwaye’. Bakame yikiriza itikirije.

Biragenda, bigeze hirya bihura n'abandi babibaza nk’aba mbere; noneho na Bakame ibasubiza kwa kundi, Nzovu irarakara, ibwira Bakame iti ‘Twabanye kera, none urampemukiye, ubu turatandukanye ngaho genda ukwawe, nanjye ndagenda ukwanjye.’ Bakame na Nzovu bitandukana bityo.

Bakame iba aho, biratinda inka yayo irapfa, ijya gushaka uwayibaga, iragenda ihura n’ingwe. Bakame iti: ‘Ngwe we, ngize Imana nkubonera hafi, umwami arantumye ngo ejo kare uzaze kumwitaba akubwire iby’inka ye, kandi umwami ari iwanjye.’

Ikomeza urugendo ihura n’intare, irayibwira iti: ‘Ngize Imana nkubonera hafi, umwami yantumye ngo uzaze kumwitaba, ngo hari icyo azakubwira cy’inka ye, kandi ari iwanjye.’ Iragenda ihura n’impyisi na yo iyibwira ityo. Bakame itaha iwayo.

Buracya ibisimba uko ari bitatu biraza no kwa Bakame. Bakame yari yatoraguye ibivumvuri yuzuza igicuma. Ibisimba bimaze kugera aho, Bakame icunshumura ibivumvuri, bigenda bivumera ngo: ‘vu vuuuu vuuuu!’ Ibisimba bigira ngo ni umwami uvugana na Bakame.

Nuko Bakame irasohoka ibwira impyisi iti: ‘Mpyisi we, jyana iyi nka uyibage, ariko ntutamireho n’intongo n’imwe!’ Bakame ibwira Ntare iti: ‘Wowe ujye kwasa ruriya rutare, ariko nubona intorezo igoramye ntiwirirwe uza!’

Bakame ibwira Rugwe iti: ‘Wowe genda ujye guca amakoma, ariko ntuzane iritobotse na rimwe.’

Nuko intare iragenda ikubita urutare intorezo, intorezo irihina iba nk’ubuhiri; iyita aho irigendera. Ingwe ijya guca amakoma, yakora ku ikoma rigatanyuka; amakoma yo mu rutoke yose iyatema atanyagurika; ingwe irahunga irigendera.

Nuko impyisi ibaga inka ariko ikebaguza, ireba niba hari abayireba, ibona ntawe uyirora, ifata inyama imwe irayitamira, ubwo Bakame iba yayibonye, iti: ‘Nakubonye Rupyisi we!... Impyisi ubwoba burayitaha, iriruka irahunga.

Nuko Bakame yirira inyama yonyine.

Si jye wahera hahera umugani.
Cyaradamaraye  Ibyivugo[SEP]Nagiye ku rusenge ibitugu ndabitigisa
Imyambi ndayisokeranya
Abo twari turi kumwe ndabacyaha
Nitwa "Cyaradamaraye"!!
Umunyamerwe  Imivugo[SEP]Umutima aho uterera mu gitereko
Urukumbuzi rwabaye ubukombe
Rucamo ibikumba ruremamo ibikombe
Rwambikwa ikamba kubera ubukambwe
Dore ko duhuje guhigira kuruhumuriza
Twese duhugira kurubohora
Ngo igihugu tugikize amahane n'amahugu
Duherutaka Intababaza itarakubita umurushyo
Ngo indushyi nazo zikubite agashyi
Maze ishyanga ziharwane ishyaka
Abahungu b'ingasaguhunga bahunguke
Abasore basokoze basohokane isuku
Mu rwa Gasabo bahasubirane isibo
Bigobotore ingoyi y'ingoma ngome

Ntiwatebye mu kuyitabira
Inkera-gutabara ntiwarirara
Inganzo igusubiza mu buhanzi
Urazihimba indirimbo zirimo umurimbo
N'amagambo agamije imigambi
Umuhogo w'ihogoza uhagurukana imihigo
Urarigorora ntiryakugora rirakugoboka
Urarirangurura rirangirira mu mahanga
N'abahanga ribinjira mu gihanga
Imfizi zirivuga imbyeyi ziravumera
Imitavu yanga gukubitwa ibitovu
Inyana aho zinyanyagiye isi yose
Zanga kunyagirirwa inyuma y'inyanja
Zari zararongotanye kubera gutana
N'izari zaragishe zikagira umugisha
Zibwirana ubwende n'ubwenge
Gutahana ubwira butari bwira.

Ujya imbaga imbere ufite imbaraga
Ingabo uziterana ingoga inkunga
Imirenge uyiha ibirenge
Imirundi ifata imirindi
No ku birindiro byo ku Murindi
Umara iminsi ubaha morale
Urazicuranga biryohera inanga
Uburanga buraziranga
Radiyo Muhabura iraguharara
No mu mihana iba ihanika
"Ubumanzi" iba ari yo ibanza
"Ikizungerezi" irazizenguruka
Ya yindi ijimije y'umujijima
Imisharwangondo ishayayana imishanana
Isingiza imisozi n'ibisiza
Ikarutaka ibibaya n'amataba
Ikarugenda imibande n'imigende
Igaterera utununga tw'ibirunga
Igatambika imicyamu igatambagira intara
Ikarwoga ibiyaga imigezi n'inzuri
Igatemberana n'ayo mazi atemba
Ni yo ibyutsa rubanda
Kuri Radiyo Rwanda

Isohotse isozwa n'"Iribagiza"
Iriba ry'urubogobogo
Aho urikaraga ritagira amakaraza
Iyo yo ni isonga
Ikaba ishashi ishashagirana
Ishokanye ubushishozi n'ubushobozi
Iyo umaze kwibaruka
Kandi unamaze kumurika
Wantuye ikantungukaho intunguye
Nanze kuzindukana amazinda
Sinatinda ingeze mu ntoki
Mpinira hasi ndayikina
Ibiherekeza-majwi binyuze amatwi
Amakondera n'umwirongi
Biragendana bitarondogora
Ku murongo w'indongozi
"None Twaza" yarantwaye
Irangiye "Impuruza" irarangira
Nyumva niyumvira ko numvirana
Ndayicuranga ndayicurura
Kugeza aho ibicu n'igicaniro
Bincinye akara bincira amarenga
Ko urucanda rucogoye n'igicuku kicumye
Mba ntakicaye
Ubwo ncugusa umubyimba ncinya akadiho
Nterura agacuma
Niha agashinguracumu
Njya kuyacurika
Ibicuro bituma nicura
Kubon inshuti n'incuke barashiriye kw'icumu
Abacumuye ntibacirwe imanza
Abatumye bicika bakaba baticuza
Amahoro uharanira bayahungabanya
Ni urujijo ngo abajujubya babe ari bo bijujuta
Ndajajwa amarira abyigana ambyina mu maso
Nyibyiringiye arajojoba
Ijuru ryijimye mw'ijoro ry'ijigija

Ntirushira shenge nshengereye
Nari nashize nashegeshwe n'ishavu
None nashishe nsheshe ibyishimo
Nshongore washishikariye kuruhesha ishema
Uri ishingu ishimishije ishinjo
Reka tugushagare nturi igishagasha
Uri mu nkingi zirwubatse inkike
Inkindi ukinditse ntawe uyikerensa
Urwo utamirije ntirwagutamaje
Ntucike intege komeza intego
Ukomeze uzitere zibe igitego
Ugire ibintu ugire ubuntu
Abarahira bakwirahire
Mu mpeta uzambikwa impotore
Oya bambe ugira imbabazi
Urwo ukunda abawe si ruke mu nda
Reka tuguhunde impundu
Nyampinga ntawe ukurusha impuhwe
Urwakubyaye warukamiye imbyeyi
Uri imfura ntiwibagiwe imfubyi.
Kwihorera kw’Inyoni y’ubuki Umugani muremure Bawuca iyobari kuganira ku ubutwari kwihorera [SEP]Iyi ni inkuru ya Ngede, Inyoni y’ubuki, n’umuhungu muto wigisambo witwa Gingile. Umunsi umwe ubwo Gingile yari hanze ahiga yunvise uguhamara kwa Ngede. Umunwa wa Gingile watangiye kuzura amerwe kubw’igitekerezo cy’ubuki. Yarahagaze yunviriza yitonze, ashakisha kugeza ubwo yunvise injwi ry’inyoni mu amashami hejuru y’umutwe we. “Chitik-chitik-chitik,” akanyoni gato karavuga, ubwo kagurukaga mu igiti kacya mukindi. “Chitik-chitik-chitik,” karahamagara, gahagara rimwe na rimwe kugirango kamenye ko Gingile yagakurikiye.
Nyuma y’igice k’isaaha, bageze ku igiti kinini. Ngede yasimbukaga mu amashami karakaye. Karangije gaturiza ku ishami rimwe, gahanga umutwe kuri Gingile nkaho kavugaga ngo, “ngiki! Ngwino nonaha! Niki ugitegereje?” Gingile ntiyabonaga inzuki habe nimwe ari munsi y’agiti, ariko yizeraga Ngede.
Ubwo Gingile yashyize hasi icumu ryo guhiga munsi y’igiti, akusanya ibishara byumye acana umuriro muto. Umuriro urimo kwaka neza, yashyize inkoni ndende hagati mu umuriro. Iyi nkoni yarizwiho gukora umwotsi mwinshi iyo kiri gushya. Yatangiye kurira, afashe mu amenyo impera itari gushya.
Bidatinze yunva ukuduhira kw’inzuki zihuze. Zinjiraga zisohoka mu igitsinsi k’igiti - ikiva cyazo. Ubwo Gingile yageraga mu ikiva yajombye impera iriho umwotsi mu umwobo. Inzuki zirukankiye hanze, zirakaye. Zagurutse zihunga kuberako zitakunze umwotsi - ariko ntizagiye zitabanje kumudwinga.
Ubwo inzuki zari zagiye, Gingile yashyize ibiganza bye mu icyarire. Yasohoye ibishashara by’ubuki byuzuye intoki, binjera ubuki n’ibyana byinzuki. Yashyize ibishashara muri igifuka yatwaye ku urutuku, atangira kumanuka igiti.
Ngede yarebye yishimye yishimye buri kimwe Gingile yakoraga. Yari itegereje ko ayisigira igishashara k’ishimwe. Ngede yagenze kuva mugiti ijya mu ikindi, yegera hasi y’igiti. Birangije Gingile yageze hasi y’igiti. Ngede yicaye ku urutare hafi yumuhungu itegereza igihembo cyayo.
Ariko, Gingile yazimije umuriro, aterura icumu rye atangira kujya imuhira, atitaye ku inyoni. Ngede ahamagara arakaye, “VIC-torr! VIC-torrr!” Gingile arahagara, ahanga amaso aka nyoni gato araseka cyane. “Urashaka ubuki, nshuti yange? Ha! Nakoze akazi kose, nadwinzwe. Ni iyihe mpanvu nasangira ubu buki mwiza nawe?” Arangije aragenda. Ngede yari arakaye cyane! Ibi sibya uko yagafashwe! Ariko yari kwihorera.
Umunsi umwe nyuma y’ibyumweru byinshi Gingile nanone yunvise uguhamagara kwa Ngede. Yibutse ububuki buryoshye, akurikira inyoni nanone. Nyuma yo kuyobora Gingile ku impera z’ishyamba, Ngede arahagara iraruhukira mu umunyinya (ugira amahwa). “Ahh,” Gingile aratekereza. “Igiva kigomba kuba kiri muri iki giti.” Byihuse yakoze umuriro muto, atangira kurira, n’igiti cy’umwotsi mu amenyo. Ngede arica arareba.
Gingile aurora, yibaza impanvu atunva uguduhira gusazwe. “Birashoboke ko ikiva kiri kure mu igiti,” yaribwiye. Yazamutse irindi shami. Ahuza amaso n’ingwe aho kubona ikiva! Ingwe yari irakaye cyane kubera gukangurwa. Yafunze amaso yayo, ifungura umunwa wayo yerekana amenyo yayo manini asongoye cyane.
Mbere yuko Ingwe yagasharatuye Gingile, yamanutse igiti yihuta, ihusha ishami yikibita hasi avunika akagombambari. Agenda avumbagira yihuta bishoboka. Ku ubwamahirwe ye, Ingwe yari igifite ibitotsi ntiyamwirukankana. Ngede, akanyo k’ubuki, kari kihoreye. Na Gingile yize isomo rye.
N’abana ba Gingile iyo bunvise inkuru ya Ngede baha icyubahiro akanyoni gato. Buri gihe basaruye ubuki, bibuka gusiga akanyoki k’ubuki igice kinini cy’igishashara!

Indogobe n'umuntu  Imigani[SEP]Igihe rwari rukotanye ntiyaciwe iryera
Si ikigwari ahubwo agendana n’ingoma
Nkezuwimye aharanira kuramuka kabiri
Uwaciriweho iteka amugendera kure
Kabone n’iyo yaba akomoka Astrida.

Mwana wanjye nguhane kandi unyumve
Uramenye rwose ntuzabe nka Ruberito
Ubupfura uzabugire indangamuntu yawe
Ubutwari bwawe bube kudahana imfura
Mu bihe by’amage ndetse n’iby’urupfu.

Ruberito uwo nkubwira yirata intsinzi
Ariko uramenye utamubaza iby’ikotaniro
Oya ntiyisanisha n’abananuka busumari
Ahubwo abarindirira iyo mu byicaro
Ngo asangire na bo inzoga y’imihigo.

Nongere nguhane kandi nguhanure
Inshuti nziza ni idatererana abari mu kaga
Imfura nyayo ni ikomera ku gihango
Ingenzi zageramirwa agapfana na zo
Aho guhimba ubucakura bwo gukiza aye.

Dore rero iryo nigishijwe na Mbanzamihigo
Ubuntu ndetse no kuba umuntu w’abantu
Iyo mfura yajyanye n’izindi ahacecekerwa
Iyo ntwari itaratatiye igihango cy’isano
Iyo ngabo yateye inkunga izari mu mbeho.

Oya rwose ntumbaze aho Ruberito yari
Mu nama zikinze inyegamo sinamubonye
Uwo musore w’intarumikwa yari ku ishuri
Ntiyabaye nk’uwacu wayasize inyuma
Nyabwenge yashakaga izo kuzahakishwa.

Erega uwo nkubwira ni umuvandimwe
Data na se basangiriye ku gacuma kamwe
Abanyastrida bagacyererezwa n’ikiganiro
Igihe cyo kwaya gisimbuwe n’ibikomeye
Uwabanje imihigo azizwa kuba imfura.

Urupfu ruragapfa kandi ruragahera iyo
Burya kandi urusimbutse wese arishimirwa
Urwifuriza undi ntagoma gusa burya arica
Iyo rutwara Data rugasiga ba data wacu
Ndashima ko ab’i Astrida bose batashize.

Uwampa akanya nkaganira na murumuna
Ndavuga uwajyanye n’ababanzamihigo
Ba bahungu nkumbura ngahogora cyane
Ko we namubonye agaruka mu rw’iwacu
Yaba yaramenye iby’irengero ry’abanjye?

Ariko ubanza noneho nanduranya cyane
Ubwo koko natuje ngashima ibyagezweho
Nkibuka ko agakiza gaturuka ku bitambo
Ko uwapfuye arusha ubutwari uwamwishe
Kandi ko kuramba kw’ikigwari bidakiza.

Erega iryo somo ry’ubuzima ryarancengeye
Ko urupfu n’ubugingo byombi tubana iteka
Ko uhunga urupfu burya yibuza n’ubugingo
Kuko ubugingo atari umutima utera gusa
Ahubwo ari ukubaho wizeye uguhoraho.

Ubugingo burya si ukurya no kuramuka
Ahubwo ni ukubana n’abeza n’ibyiza byose
Ni ugusangira ubuzima n’ibinyabuzima byose
Ni ukugira umunezero ndetse n’agahinda
Mbese ni ukuba aharyana ndetse n’ahakirigita.

Uwahisemo ubugingo ntabuzwa urukundo
Gukunda no gukundwa ni ko kubaho nyabyo
Ntabigira intego ahubwo abaho atyo nyine
Kabone n’iyo itegeko ryarwanya iryo jambo
Ahabuze urukundo burya urupfu ruraganza.

Ese uwagutuma kuri Ruberito wantumikira?
Uzamubwire ko burya kubaho ari ukubana
Aho umubano utari haba inabi no kwiheba
Maze abavandimwe bagapfa iby’abapfapfa
Ngo ngaha buri wese arahunga urw’inzara.

Uwari musaza wanjye yarakarabye rwose
Ati, muramenye ntacyo mpfana n’uwo urira
Nubwo aririra uw’i Nyaruguru ku nkomoko
Muramenye mutanyitiranya n’ab’i Kibeho
Oya rwose abajya gupfa mbagendera kure.

Aho imbabazi zanga nibura ningire impuhwe
Nzigirire abahakishwa n’ubwoba bw’urupfu
Muri bo hakabamo n’abavugishwa n’aya nzara
Kuramuka kuri bo ni umuhigo ndetse intego
Utaramutse bati ikigwari ngaha arizize.

Mwana wanjye ntuzabe nka Ruberito
Urupfu nirugusatira uzigire hirya ntugapfe
Ariko kandi kurutinya ntibizaguteshe ibaba
Ngo bigutera guhemuka no kwihakana ubupfura
No kuvuga iry’ubugwari ngo ukunde uramuke.

Umuvandimwe nakosa uzamugaruze ineza
Ariko kandi naba ari mu kaga uzamube hafi
Uzakunde bose n’iyo byaba byitwa ikizira
Kandi ntuzatererane inshuti igeze mu mage
Ahubwo uzabe imfura idahana izindi mfura.

Ruberito nawe wantanze kubona izuba
Uyu muvugo si igitutsi ahubwo ni urwibutso
Ndibuka umurage w’urukundo n’ubucuti
Ndashima ubuvandimwe no kubana neza
Ariko ndagaya igitandukanya abanywanye.

Ndashoje ariko kandi nanze gusezera
Oya rwose ndifuza amarembo yuguruye
Niwugurura uzantumeho nzaza mpamiriza
Maze duhoberane tuganire ay’abavandimwe
Urukundo ruganze kandi urwango rutsindwe.
Aho guhakwa n’umugore wamwinjira Insigamugani Uyu mugani ucibwa n’abagabo basuzugura ubutegetsi bw’igitsina- bakanga kubuyoboka[SEP]Uyu mugani ucibwa n’abagabo basuzugura ubutegetsi bw’igitsina- gore maze bakanga kubuyoboka. Ubwo nibwo wumva umugabo agize ati: “Aho guhakwa n’umugore namwinjira”. Wakomotse kuri Rubindo rwa Rusine mu mwaka wa 1897.

Mibambwe Rutarindwa bamaze kumutsinda ku Rucunshu, habayeho amakimbirane menshi mu Rwanda; bamwe bayoboka Musinga, abandi baramugandira. Bamaze kwica Karara na Baryinyonza bene Rwabugiri, igihugu gicika umugongo bavuga ko bene Rwabugiri bamazwe na Kabare na mushiki we Kanjogera. Bitarasakabaka, Kabare yari yabanje atera Muhigirwa wa Rwabugiri watwaraga Nyaruguru n’u Buyenzi, na we aramwica.

Muhigirwa, amaze gupfa, umugabo Rwamanywa w’i Buriza (Kigali) wari umugaragu wa Muhigirwa agandisha u Buriza, bwari bwaragabanywe n’umugore witwa Nyamashaza, murumuna wa Kanjogera nyina wa Musinga. Ubwo Abariza bica Nyamashaza, bashorewe na Rwamanywa bahorera Muhigirwa.

U Buyenzi na bwo bugandishwa na Rubindo rwa Rusine w’Umuhebyi wari umugaragu wa Muhigirwa. Rubindo rwa Rusine yari umutware mu Buyenzi n’ingabo zitwa Intererarubango z’Abahebyi.

Uwo mutwe Rusine ni we wawugabanye kuri Rwabugiri amaze gupfa azungurwa n’umuhungu we Rubindo ”Rusimbamihiriko imihigo yo kurinda yararanye Rwabatambika, wishe Bagabobaragamba abagabo nta mwete bagira ngo yishe rubanda”.

Rubindo amaze kuzungura se, agira murumuna we Munyarubindo umutware we amutwarira Indirira n’Intererarubango n’u Buyenzi bwose. Haciye iminsi impugu ya Nyaruguru Rwabugiri ayigabira umuhungu we Muhigirwa ariko na none Munyarubindo akomeza gutwarira mukuru we. Rubindo abonye Muhigirwa apfuye yishwe n’iz’ibwami, bamugira inama yo kuyoboka ngo ahakwe na Kanjogera maze arabasubiza ati ubwo Muhigirwa apfuye nta wundi muntu uzampaka nzihaka! Yongeraho ati: “Data yahatswe na Rwabugiri ari umugabo, nanjye mpakwa n’umuhungu we ari umugabo, none apfuye ngo ngiye guhakwa na Kanjogera”? Ingabo ze ziti: ”Ataguhaka se si we wimye u Rwanda? Rubindo ati: “Aho guhakwa n’umugore namwinjira”. Interarubango ziti: “Ni byo Rusimbamihiriko”!

Kuva ubwo Rubindo yigumira iwe mu Buyenzi ntiyajya guhakwa kuri Kabare na Kanjogera ati nibadutera tuzahungira i Burundi. Nuko Rubindo akomeza kwigomeka mu Buyenzi ibwami bamutumyeho ngo aze abitabe yongera kuvuga rya jambo ati: “Aho guhakwa n’umugore namwinjira”! Intumwa yaragiye isohoza ubutumwa ibwami maze bamaze kumva amagambo ya Rubindo batinya kumutera kuko bakekaga ko afitanye ubumwe n’Abarundi dore ko n’umuryango wa Rubindo bari basanzwe ari abatasi b’ibwami kuva kera!
Ibwami bamaze kubona ibyo kumutera bidashobotse, biyemeza kureshya murumuna we Munyarubindo.

Bohereza umugabo witwa Bunyeri bwa Muhozi ngo ajye kubwira Munyarubindo ko ibwami bamwifuza kandi ko bashaka ko ari we uzasimbura Rubindo ku butware bw’Intererarubango. Munyarubindo ageze ibwami bamubwira ko bamugabiye u Buyenzi n’Intererarubango ko ariko azazungura mukuru we Rubindo ari uko amaze gutangwa. Maze bamushora igihango kugira ngo atazabavamo akamenera iryo banga mukuru we Rubindo.

Nuko Munyarubindo arataha ariko agenda byamuyobeye yibaza ukuntu agiye kugambanira mukuru we n’ukuntu natabikora azicwa n’igihango cy’ibwami.

Ageze iwabo yigira inama ati nzabibwira mukuru wanjye igihango nigishaka kizanyice! Nuko mbere y’uko ajya mu rugo rwe ahitamo kubanza kwa Rubindo bararamukanya, Rubindo aramubaza ati mbese ibwami ni amahoro? Undi ati ni byiza kandi ni bibi! Munyarubindo yahise ataha atabisobanuriye neza Rubindo, ariko bukeye agaruka kumureba aramubwira ati: “Jya hirya ya kiriya gihuru nanjye nkijye hino ngire icyo nkubwira”. Ubwo yacaga amaco yo kudatatira igihango! Rubindo ajya hirya y’igihuru undi asigara hino yacyo. Undi araterura aramubwira ati: “Wa gihuru we dore ko utava ku izima! Ubu ibwami bagiye kugutera! Kandi wa gihuru we wegereye u Burundi none cika”! Rubindo ngo abyumve ati:“Rusimbamihiriko sinacibwa mu gihugu n’umugore”! Ubwo yavugaga Kanjogera.

Ibyo gutera Rubindo bimaze kuyobera ibwami; bahisemo gusanga Abadage maze babagisha inama. Abadage bababwiye ko bazabibarangiriza. Abadage bohereje abasirikare bagenda bagurisha imyenda mu Buyenzi batwaye imbunda bazingiye mu birago.

Bageze kwa Rubindo bati “bene urugo ntimugura imyenda”? Rubindo n’abo bari kumwe bahita basohoka baje kugura imyenda. Akigera mu rugo abasirikare baramusingira ibintu bitangira gusakabaka abahuruye bumva n’imbunda zasirana basubirayo biruka barahunga.
Nuko baramushorera bamushyikiriza Kanjogera aramutanga. Arapfa “Rusimbamihiriko imihigo yo kurinda yararanye Rwabatambika uwishe Bagabobaragamba abagabo nta mwete bagira ngo yishe rubanda”. Uyu Rubindo yapfuye akurikirana na Rukara rwa Bishingwe na Ndungutse.
Maze rero nubwo Kanjogera yashyize agashyikira Rubindo akamwereka ko induru itajya irwana n’ingoma; amagambo ya Rubindo avuga ko aho guhakwa n’umugore yamwinjira, yabaye gikwira kugeza ubwo abaye umugani ucibwa n’ abagabo bamwe basuzugura ubutegetsi bw’igitsinagore! Iyo baciye uwo mugani burya baba bavuze ko aho gusanga umugore ujyanywe no kumuhakwaho wamusanga ujyanywe no kumusambanya! Aho guhakwa n’umugore namwinjira: Imvugo y’agasuzuguro ishaka kwemeza abandi ko nta butware bw’umugore ko ubutware ari ubw’abagabo!
Umukobwa wariye ikijumba cy'Imana  Imigani[SEP]Kera umuntu yarahagurukaga akajya guhakirwa inka, akagabana vuba cyangwa se bitinze, inka akayicyura. Hakabaho n'urambirwa cyangwa se aho yacyeye baragaye imirimo ye, ubwo agataha amara masa. Uwagabanaga inka akayicyura ntibyaciraga aho, yaratahaga ariko akagira iminsi yo gufata igihe kwa Shebuja, habaga iyo umugaragu atinda cyangwa agataha vuba, ibyo byaterwaga n'umuhatse.

Umugabo yagiye gufata igihe kwa Shebuja asiga umugore n'abana bakiri batoya, ajyana n'imbwa ye, Nyarubwana, atindayo ndetse haza no gutera akanda. Imbwa irasonza na Shebuja. Umugabo atekereza gutaha adasezeye biramunanira kuko yatinyaga kuzanyagwa inka ze.

Bukeye Nyarubwana ihamagara Shebuja iramubwira ati, "ko ureba tugiye gupfa tuzize inzara ntakuntu twakwirwanaho?" Umugabo ati, "bite?" Nyarubwana iti, "nzajya guhiga inkware, inkwavu, isha, maze njye ahiherereye notse, nizishya nze nguhamagare turye!" Umugabo aremera asangira na Nyarubwana.

Igihe cyo gutaha kiragera. Umugabo n'imbwa ye bageze mu nzira umugabo ati, "umva rero, Nyarubwana, ubu turatashye, Kandi narahemutse twarasangiye! Uzamenye ntuzagire icyo uhingukiza umugore wanjye, ntuzagire n'undi muntu ubwira! Uzaramuka ubivuze nkazakwica!" Nyarubwana ati, "sinshobora kumena ibanga." Baragenda bagera imuhira. Umugabo arakirwa arazimanirwa, Nyarubwana na yo bayiha ubikwiye.

Bukeye umugore abaza umugabo we ati, "ariko wowe n'imbwa yawe ko mwabyibushye n'iki?" Umugabo ati, "kwa databuja badufashe neza cyane, baturinda icyitwa inzara cyose." Umugore ntiyashirwa, bibaho. Bukeye ahamagara Nyarubwana ati, "mbwira icyababyibuhisije wowe na Shobuja; nutambwira Kandi nzakwicisha inzara nta kindi gihano nzaguha!" Imbwa iti, "batwitayeho cyane tubona ibyo turya n'ibyo tunywa byinshi." Umugore yanga kwemera yanga kugaburira Nyarubwana, igiye guhodoka iragenda yegera nyirabuja iti, "najyaga guhiga inkware, inkwavu, isha, nkabaga, nkotsa, ngahamagara databuja tugasangira!" Umugore ati, " nuko urakoze, dore igaburo ryawe nk'uko bisanzwe."

Umugore ati, "ishyano ryaraguye! ubonye  ngo umugabo wanjye asangire n'imbwa, ahumane, none nanjye akaba ashatse kumpumanya, n'ako byararangiye ntagisigaye, nta bwo tukibanye ngiye iwacu." Nyarubwana ikaba yari ifite ibibwana. Ibonye nyirabuja arakaye, yitegura kugenda, ifata ikibwana cyayo igishyira mu gicuba cy'amata y'amacunda nyirabuja yanyweshaga umuceri. Umugore mbere yo kugenda, akajya aza agasomaho ariko atazi ikirimo.

Nuko mu gitondo cya kare umugore abwira umugabo ati, "urabeho sinshoboye gusangira n'imbwa!" Agenda ubwo! Umugore amaze kugenda, umugabo ati, "Nyarubwana rero wararikoze, wamennye ibanga none dore ibibaye?" Nyarubwana iti, "ceceka nzamugarura bidatinze." Mu gitondo kare, Nyarubwana irabyuka, ibanga ingata ifata igicuba kirimo amacunda, umuheha n'ikibwana irikorera n'iwabo w'umugore.

Umugore ayikubise amaso, agenda yiruka ayisanganira ku irembo ati, "ni ibiki Nyarubwa?" Nyarubwana iratura, irapfundura igicuba yereka nyirabuja, akubise amaso cya kibwana arumirwa. Nyarubwana ati, "nta soni ufite zo kundira abana ukabasomeza amacunda warangiza ugafata inzira; ikigira iwanyu?
Nzanywe no kugira ngo mbyereke ababyeyi bawe ndetse n'abaturanyi, hanyuma bavuge uko nkwiye kumera!"

Umugore ati, "ceceka hoshi dutahe, ndetse ntugere no mu rugo, iwacu bataza kukubaza ikikugenza." Umugore yihina mu nzu afata utuntu twe yazanye, abwira iwabo ati, "umugabo wanjye antumyeho ko arwaye yarembye, none nta kundi nagira, ngiye kumurwaza!" Umugore na Nyarubwana bafata inzira barataha, umugabo abwira umugore ati, "ari ugusangira n'imbwa, ari no kurya ibibwana byayo ikigayitse cyane ni ikihe?" Umugore abura icyo asubiza. Nibwo avumye imbwa ati, "kuva ubu ntihazagire imbwa yongera kuvuga ukundi!" kutavuga kw'imbwa ngo ni aho byaba byarakomotse.
INZOZI Z'UMUNTU W'UMUKENE Insigamigani Bawuca babonye umuntu[SEP]Urukwavu rwatonganye n'igikona, rurarakara cyane, rushaka kucyica. Ariko igikona kibibonye gityo, kirigurukira kiragenda. Urukwavu ruti, "iki gisiga nagikinishije mba nacyishe nkakirya."
Nuko urukwavu rugerageza guhimba ubwenge bwo kuzacyica. Rujya ahirengeye, aho ibikona byakundaga gutora. Ruhageze rubona Sakabaka, rurayibwira ruti, "nubona igikona ukinyereke, uti: dore urukwavu rwapfuye! Nanjye ndiryamira nk'intumbi." Sakabaka irarwemerera.

Muri ako kanya igikona kiraza. Sakabaka ikibonye irakibwira iti, "dore urukwavu rwapfuye ngwino tujye kururya." Igikona kiremera kiti, "hogi tugende." Biragenda.
Igikona kirarwegera kibwira Sakabaka kiti, "data atarapfa, yambwiye ko iyo urukwavu rwapfuye, rushinga umurizo. None nduzi urunguru rwawurambitse, ni bite?" Urukwavu rwumvise ayo magambo y'igikona rushinga akarizo.
Igikona nacyo kirigurukira kiti, "Sinkiruriye narubonye ni ruzima rwose."

Nuko urukwavu rubura igikona rutyo.
Ingoro y'umwogabyano 1  Inka[SEP]Umunsi umwe, uruyuki rwarabutswe isazi ku muzinga warwo, maze ruyibwirana uburakari ruti, "uje kwenda iki hano? Uyobewe ko muri udusimba tubi, mutagomba kwivanga n'abamikazi bo mu kirere?"
Isazi yumvise ayo magambo arayirakaza, maze igira ipfunwe, ariko ipfa kwihangana na yo, irasubiza iti, "ni koko, ntawahakana ko ari icyaha kwegerana n'inkubaganyi nka mwe!"
Uruyuki rurihandagaza maze rubwira isazi ruti, "mu miryango yose ntabwo wabona utunganye kandi ufite amategeko ukurikiza nk'uwacu. Ibiryo byacu tubihova mu ndabyo zihumura neza; umurimo wacu ni ugukora ubuki buryoha cyane wabugeraho ukaba utabuvirira."
Ubwo rwungamo ruti, "mva imbere wa kanyamwanda we, gatunzwe no guhora kaduhira, gashaka ibigatunga mu myanda kabonye yose kandi kagatera abantu indwara."
Isazi isubiza uruyuki iti, "twebwe data tugerageza kwitunga uko dushoboye, ariko kandi ujye wibuka ko umukeno ari akavurwa kagakira, naho uburakari n'ubwirasi bikaba ingeso ipfa nyirayo yapfuye.
Muritonda mugakurikiza amategeko y'umuryango wanyu, ariko imigenzereze yanyu ni mibi. Uburakari bwanyu butuma mupfa kuruma abo mwita abanzi banyu, kandi umenye ko ukora neza ashoboye, kandi agacisha make, aruta uwiratana imigenzereze myiza myinshi, ariko ivanze n'ubugome."

"Nyamwirukira gushimwa yasanze umuyaga wamutanze imbere."
Joriji Baneti  Imigani[SEP]Kera hariho umwana w'ikizeze, akitwa Joriji Baneti. Umunsi umwe, nyina amwohereza kumugurira inshinge ku isoko. Umwana aragenda, amaze kuzigura, agaruka azipfumbase mu gipfunsi. Ageze mu nzira, abona inyoni yafashwe n'umushibuka iruhande rw'ikirundo cy'ibyatsi byumye. Ariyamirira ati "Yoo! Mbega inyoni nziza! Kereka nyifashe!" Agira za nshinge azishinga muri bya byatsi, yanga ko zimubuza gukoresha amaboko yombi. Amaze gufata ya nyoni agaruka gushaka inshinge muri bya byatsi. Atazibuze ga! Arashaka, arashaka, aho mugabo abona rumwe, izindi arazibura! Bigeze aho, nk'aho yagatashye, aribwira ati "Mama ndamuzi, arantonganya ndetse arankubita. Reka nshire ubute nzishake, sinamukira!" Dore rero na we ngo yungutse ubwenge, ashinga ku byatsi abiha inkongi ngo aze gushakira inshinge mu ivu. Mbese ubwo yari kuzibona? Erega ntiyari ikizeze, yari akabije!

Nuko amaze guheba, ataha yifashe mapfubyi. Nyina yumvise uko byagenze, ararakara, niko kumubwira ati "wa cyontazi we, imifungo ibiri y'ishinge ni yo wagombye gushinga mu kirundo cy'ibyatsi? Wabaye wazitungaga ku kuboko kw'ishati? Pu! Dore enda jya gutyarisha iyi suka, cyangwa na yo uyite!" Joriji isuka arayibatura, agenda yishimye, kuko nyina atamukubise. Aho muzi uko yabigenje bamaze kumutyariza? Umusa w'isuka yawushinze mu kuboko kw'ishati irashishimuka. Nyina amukubise amaso, n'ishati yacitse, atera hejuru ati "wa njiji we, urabona ngo urapfumura umwambaro wawe? Wabaye watwaraga iyo suka ku rutugu! Cyono jya gucyura ingurube iri hepfo hariya mu njumbure!" 

Joriji agenda ubwo; abonye ingurube, yibuka ibitutsi bya nyina, niko kuyiterera ku rutugu. Ya ngurube igira ugutwi kwa Baneti irakuha. Noneho nyina amubonye induru ayivaho, ati "yobobobo!! Wa gipfu we, ingurube yarinze kuguca ugutwi ureba iki? Wabaye wazaga uyikurura inyuma yawe? Ntacyo uzimarira, noneho ndahebye! Cyono jya kwa Veronika gutira inkono yo guteka inyama!" Joriji Baneti yiruka ubwo no kwa Veronika mu gacyamo. Amaze gushyikira inkono, ashumika umugozi mu mukondo, agenda ayikurura inyuma ye. Hogi, Hogi, Hogi! Igikono na cyo kiramuhima, kigenda cyenda kumuca ibitsi inzira yose. Ageze mu irembo; nyina amukubise amaso, ati, "Shyuu! Joriji we nibakureke, uri inka mu zindi! Nanjye ngo uri inka. Ashwi na yo ntuyigejejeho! Nkuyeyo amaso, sinzasubira kukwakura; ejo ntaziruka ku gasozi kubera wowe!" 

Nyamara nta mubyeyi ucika ku mwana we. Baca umugani ngo "ubyaye ishyano araryonsa". Bwagiye kwira, nyina aramubwira, ati "mwana wanjye, ni wowe mfite wenyine, ni wowe nkunda, ntukababazwe n'uko ngutuka; mba ngira ngo uce akenge nk'abandi bana. None dore ngiye kugura umunyu n'urusenda byo gushyira mu nyama kugira ngo zize kuryoha, usigare unshaniye ndatebuka. Nubona inkono igiye gukama ntaraza, wongeremo utuzi dukeya. Uramenye ntushyiremo menshi ataza kubishya umufa!" Nyina amaze kugenda Joriji asigara ku nkono, ahutagira umuriro, acucagira amazi make muri ya nkono. Bigeze aho agira inyota nuko ajya kunywa divayi. Idebe rya divayi ryari riteretse ku gisanduku hamwe n'andi, rifungurirwa mu ndiba uruhande rumwe. Amaze gufungura ngo anywe, yumva umurangu uratunguye. Ahaguruka bwangu yibagirwa gusiga afunze rya debe, ajya gucurira amazi mabisi muri za nyama. Agarutse kunywa divayi, asanga yashiriye hasi. Atera hejuru, ati, "Yebabawe! noneho mama aranyica!" Aratekereza ati "ibyiza ni ukubihisha." Nuko akurengera ku mufuka w'ifu ayinyanyagiza mu kiziba cya ya divayi.
 
Inkoko yarariraga imwikanze irakokoza. Baneti ayumvise, ayibwirana umujinya ati "ceceka wa ndondogozi we; uramenye utaza kubibwira mama!" Abaye akibivuga ayitera bigezo umujugujugu w'umuhoro ayigesa akajosi, iracuranguka. Abonye ayishe arataka, ati "ye baba we! noneho amagi azararirwa na nde? Reka njye kuyararira mu kigwi cyayo." Nuko Baneti ajya kubunda hejuru y'amagi. Nyina arashyira araza. 

Mama: Joriji, Joriji uri he?
Joriji: Ndi hano mbundikiriye amagi, kuko nishe ya nkoko!
Mama: Wishe ya nkoko? Wayihoye iki?
Joriji: Yashakaga kundega kuko nangije ifu.
Mama: Wangije ifu ute?
Joriji: Nayisutse mu kiziba cya divayi nari maze kumena.
Mama: Wamennye divayi yose yari mu idebe? Mbega igihu cya Nyantango!

Mana y'ijuru, noneho tugiye kuzamera dute? Dusigaye i heruheru! Dusigaranye amaso yo kurira gusa. Dupfuye rubi, rumwe rw'imbwa zitungwa no kugondoza rubanda no kuyoboza amacuti. Nuko nyamugore asohoka arira, ahetse amaboko. Joriji Baneti amwoma mu nyuma. Bwari bumaze guhumana; umuntu yajya kurora undi, akabanza gushishoza.

Wa mubyeyi abonye ko umuhungu we amukurikiye, aramukomera ati, "urajya hehe Joriji we? Pfa gusiga uhishe urugi." Nuko Baneti arakimirana n'imuhira agira rwa rugi arushikanuza ku muryango, aruterera ku mutwe, akurikira nyina. Undi ashubije amaso inyuma, abona Baneti n'urugi ku mutwe, arumirwa ati, "iri ni ishyano! Ndarikika nte?"

Mama: Wa kizeze we, ninde ukubwiye gushikuzaho urugi?
Joriji: None see si wowe umbwiye ngo ndushike?
Mama: Sinari nkibwiye ko urukururiraho gusa, kugira nibura dusige twegetse ku muryango?
Joriji: Nuko rero numvise nabi. None se mbigire nte?
Mama: Shyuu! Ni ishyano, rimwe ribi rutagira gihanura!

Nuko Joriji na nyina barakomeza baragenda. Hashize umwanya, bumva amajwi y'abantu imbere yabo. Nyamugore ubwoba buramutaha, nuko abwira umuhungu we ati, "turashize; reka twurire igiti, abo wumva ni abanijoro." Ibisambo bigeze munsi y'igiti bitangira guteka no kubara amafaranga byibye. Hashize umwanya, Joriji abwira nyina ati, "mawe! Ndakubwe; ndumva nshaka ku... Kandi sinshobora kwihangana."

Mama: Ikomeze wa kiroge we batatwica!
Joriji: Sinabishobora, kandi sinagerageje kwihangana kera gake! Uruhago rurenda guturika. Birabe uko byakabaye!

Agize ngo ararekura, inkari zose ziboneza muri ya nkono y'ibisambo. Naho bya bindi, "ego ko, ngabo rero imvura yagwa se! irahise uno mwanya! Ahari ni intonyanga. Ntacyo bitwaye ariko! ikivuye mu ijuru kikagwa mu nkono kiba ari cyiza." Ibisambo ntibyabyitaho, byikomereza kubarura amafaranga; ni nacyo cyari kibibabaje ngo hatagira ikizimba ikindi mu migabane.

Joriji amaze akanya, yongera kongorera nyina ati, "ntabwo urugi rurandemereye; ibinya bimaze kuza mu mutsi, ndumva rwenda kunshika." Nyina aramutwama ati, "rukomeze batatugirira nabi." Urugi rumanika hejuru no hagati ya bya bisambo ngo, "pi!" Umutima ubihubukamo bikwirwa imishwaro, byiruka amasigamana. Kibuno mpa amaguru, kibuno mpa amaguru! Bigenda bitarora inyuma; bimwe biti, "twakurikiwe." Ibindi biti, "ijuru rigiye kutugwira!"

Joriji na nyina babonye byirutse bamanuka ubwo batangira kuyoragura bya bifaranga. Buzuza imifuka, ibindi babitonda ku rugi, bafatanya kurwikorera, basubira imuhira bishimye.
string  [SEP]string
Umwana ni umutware  Indirimbo[SEP]Rugina bingiza Izogeye
Rukabu rw'amakuza akebye imbibi
Rugomwa bacuranga mu mbuga
Rumarashavu ziga inkubito
Rudahinyuka bazanye imiheha

Rusengo rwo mu ngabo z'isuku
Ruberwa n'imanzi ku mubiri
Rutica umugambi w'impuruza
Ruboneza abahutira umugabo
Rujyana isahaha mu mihigo

Ruhingika intumbi mu rubuga
Rutumva ay'inganizi ziterura
Ruhangariza itiro umurambi
Ruhangura ay'imihirimbo
Ruhambana imbuzi umugereka

Rwa Mirindi ya Rusizana
Isata yateruye mu bukangara
Igeza izogeye ziba amariza
Itareshya n'amashyo y'Ingeyo
Yakaraswe na Rwabugiri

Imana y'ino yabiremye kumwe
Ibaha igikundiro cyo ku mubiri
Ngombwa ntiwagira n'aho ukema
Inganzo yayikundiye kera
Zikijya kwibuka imiborogo

Iyanjye mihigo nyizizanamo
Nsa n'ukuye imiheha ibwami
Nsanga zinkumbuye zose
Zikwiye inzira yo ku ndengo
Zirora impinga ntungukamo

Nzikatajemo impamagazo
Nta yacikanywe n'impakanizi
Inyambo ni icyo twuzuriyeho
Nuko mbanza izirimo inyamibwa
Ubwo Rutarindwa yazihanaguye

Ninjya kwita ingabo z'i Nduga
I Nyanza nibajya kuziririmba
Numve iy'Insezeranyaminyago.
Intwari  Ibyivugo[SEP]Rutajabukwa n'imitima ingamba zimisha imituku
Rwa Nyirambirima ndi intwari inkotanyi yamennye

Yashinze urugamba rukora amaraso ati Rwampingane

Ndi Mukaragandekwe nangwa n'ababisha iyo duhuye ndarakara!
Yubububububuuuuuu!!!!!!!!
Imfura  Uturingushyo[SEP]Imfura ni iyo musangira ntigucure

Mwajya inama ntikuvemo, waterwa ikakuburira

Wapfa ikakurerera, Kuba ukize ntusuzugure ukennye

Wasonza ntiwibe
Uruti rwa Sezirahiga  Imivugo[SEP]Umugabo Yuli yabanaga neza n'umugore we, nta ntonganya, nta mwiryane. Umunsi umwe Yuli arazinduka, asiga umugore we imuhira wenyine.
Bamwe mu baturanyi be ariko bakamugirira ishyari. Ntibukeye kabiri, baraza babwira muka Yuli bati, "intambara yaciye ibintu, abantu baraterwa ntibasahure, keretse amafaranga bihambiriyeho.
None rero zana iyo farasi yanyu, tuyibagurishirize, mwibonere udufaranga." Undi ngo abyumve akuka umutima, ati, "ngaho nimuyijyane, nta kundi byagenda; mubanguke."
Barayijyana barayigurisha, amafaranga bayakubira mu mifuka, muka Yuli ntiyongera kubaca iryera.

Haciye iminsi itanu, Yuli aza gutahuka. Umugore amutekerereza uko abo bahemu bamubeshye; arumirwa. Arahaguruka akurikirana bya bisambo.
Hashize icyumweru, arabifata, abishyikiriza ubucamanza. Baraburana Yuli nanone arabatsinda. Bamusubiza amafaranga aguze ifarasi nziza, bamwongereraho n'indishyi y'akababaro kandi bafungwa amezi atandatu.

Ibyo bisambo byahaniwe ukuri: byarabeshye, biriba, bikura na muka Yuli umutima, ndetse wenda hari n'abandi bantu byariganyije.

"Ikinyoma gihira bake!"
Ikivugo cy’amahomvu Icyivugo Ubuse bugaragaramo abana Kigeli Rwabugili aribo Bikomangoma by’ Bwami[SEP]Nzira Y'Ibyeza Horana Ijambo
Imbaduko Umpunda Ndayibatura
Bamenye Ubwawe Ko Uri Rukundo
Nje Nkucuranga Ncinya Akadiho
Nje Nduririmba Ngo Ndubature
Namenye Urukundo Rwanyu
U Rwanda Nduha Ibirenge
Imana Nyiha Amashimwe

U Rwanda Nduhoza Intambwe
Mbwira Inshuti N'abavandimwe
Ngo Twese Tubabe Hafi
Dushoza Imbyino Ibakwiye
Muzahorane Ibibondo
Mubitoze Gusenga
Byose Biva Mu Gusenga
Mukundane Mujye Inama
Mwanyuze Muri Byinshi
Ibibagera Amajanja

Byijandika Mu Rukundo Rwanyu
Amagambo Avuza Ubuhuha
Baje Ari Ndabatanya
Badashaka Ko Murushinga
Ngo Babicire Uwo Mushinga
Ubukwe Bupfe Bacurange
Babibagize Urukundo
Rucike Rucwekere Cwe Cwe!
Nyamara Ntibamenye Y'uko
Iyavuze Itivuguruza

Naho Bahinda Nk'indege
Cyangwa Bagakubita Nk'inkuba
Ntibavuguruza Iryayo
None Umunsi Ni Uyu!
Ibahuje Bareba
Bamenye Ko Imana Yanyu
Ari Inyembaraga
Ntawuvuma Uwo Itavumye
Naho Babavuma
Bamera Nka Baraki

Bakabahesha Umugisha
Mukundane Mujye Inama
Gukundana Ntibigoye
Bigora Abatazi Imana
Biyambaza Nyabingi
Nk'aho Igira Urukundo
Imana Ni Yo Rukundo
Abapfumu Ni Umwanda
Kirimbuzi Ya Burundu
Irimbura Abayisanga

Bahongerwa Iby'urukundo
Urwo Si Urukundo
Bubura Ingeso Bombi
Intonganya Buri Munsi
Batana Mu Kwa Buki
Kuko Batazi Imana
Ntibayibajije Ibyabo
Nyamara Umugore Mwiza
Umuhabwa N'uwiteka
Mukundane Mujye Inama

Mutandukane N'abandi
Bamwe Batazi Imana
Muzahorane Urukundo
Musangize Na Rubanda
Abatagira Urukundo
Mubatoze Gukunda
Mwubahane Bitinde
Mwirukane Ubutindi
Mwitetere Bikwiye
Mwikomeze Ku Umwami

Yesu Ashobora Byose
Ntacyo Muzamuburana
Azabaheta N'ibindi
Mukundane Mujye Inama
Yesu Yarabashimye
Urukundo Ararubahunda
U Rwanda Rurabakunda
Ababyeyi Barabakunda
Urungano Ni Yo Ntero
Nanjye Ga Ndabakunda

Mbazaniye Urukundo
Nzahora Ndubahunda
Mwibyinire Iyo Njyana
Mwinikize Urukundo
Mwibagirwe Agahinda
Mwitetere Bitinde
Mubyare Hungu Na Kobwa
Mukundane Mujye Inama
Mbahaye Inzitirabanzi
Maze Uruvugo Niruza

Rubanda Rufite Ubumara
Nk'inzoka Y'inshira Cyangwa
Inshana Muhuriye Mu Nshinge
Bagamije Kubatanya
Muzigiremo Munume
Mubime Amatwi Musenge
Yesu Ubwe Azabatsinda
Bazafatwa Nka Satani
Bamenye Imana Yanyu
Bahereko Babakunde

Mukundane Mujye Inama
Ntimuzabura Abanzi
Bazatumaho N'abandi
Baze Ari Ndarusenya
Muzakomeze Musenge
Musenye Uruvugo Rwabo
Mukunde Abatabakunda
Na Yesu Arabibatoza
Imbeho Nibataha
Muzifubike Urukundo

Mukundane Mujye Inama
Mukundane Mujye Inama
Mwime Amatwi Rubanda
Bazanywe N'amagambo
Muzambare Mugwe Neza
Muhuze Amaboko Yanyu
Murebane Ako Mu Jisho
Nihagira Ikibajisha
Muzatumire Uwo Mwami
Azaza Ntajya Atinda

Azabikemura Bwangu
Mukundane Mujye Inama
Muzabona Ibibagora
Bishaka No Kubatanya
Urugo Ni Ko Bigenda
Ibibi N'ibyiza Ni Uruvange
Muzambarire Kunesha
Mushoze Imihigo Mwebi
Maze Muhuze Imigambi
Mushinge Imishinga Mujye Mbere

Mushishikarire Gushima
Mutange N'icya Cumi Ku Mana
Mukundane Mujye Inama
Mukundane Akaramata
Mubyaye Cyangwa Byanze
Mukize Cyangwa Mukennye
Muzicare Mujye Inama
Erega Urugo Ni Mwembi
Kandi Umwe Arya Bihora
Umugore Ni Mutimawurugo

Umugabo Ni Myugariro
Abandi Ni Inyogera
Ndetse N' Abajyanama
Bahera Kuko Mubanye
Mukundane Mujye Inama
Umuntu Ni Umuntu
Yakosa Turi Mu Isi
Kandi Ntazibana
Zidakomanya Amahembe
Ariko Muziyunge

Maze Musabane Imbabazi
Musubirane Bwangu
Mutihaye Rubanda
Mubwizanye Ukuri Kose
Urugo Si Biracitse
Kandi Si N'amacenga
Acumbika Acumbeka
Ngo Akunde Abacemo Icyanzu
Ahubwo Urugo Ni Mwembi
Mwambaye Uwo Muneza

Muhuje Umunezero
Mwibutse Mufiyansanya
Simvuze Iby'urugwiro
Cyangwa Se Iby'agatwenge
Kabereye Ababasuura
Muzabasekere Rwose
Mubereke Iby'urugwiro
Bazaza N'ejo Baaze
Kuko Mufite Urugwiro
Murarwubake Cyane

Mukundane Mujye Inama
Urugo Si Imitungo
Simvuze Ko Idakwiye
Ariko Ibaye Nta Rukundo
Yarutwa N'akaruri
Kuzuyemo Urukundo
Kuko Hari Abatunze
Bubatse N'amataje
Barara Ukubiri Rwose
Bifitiye Ifaranga

Barabuze Urukundo
Nta Mahoro Aharangwa
Birirwa Mu Nkiko
Bisabira Ubutane
Ese Ibyo Mwabishima?
Kwigirira Ifaranga
Mukiheta N'amasambu
N'utumodoka Twinshi
Ariko Nta Rukundo?
Muzatunge Ibikwiye

Mwibuke N'abashonji
Yesu Azabahemba
Mwikomeze Ku Mwami
Mukundane Mujye Inama
Nta Kiryoha Nk'urugo Rwiza
Ni Urubuto Ruryoshye
Ni Ijuru Riteguza
Ni Amahoro Adateka
Ni Ubuto Budasaza
Bukumburana Ubutitsa

Waba Ugannye Mu Cyanzu
Akumva Ni Nk' I Mahanga
Kandi Ariyo Ukigenda
Akumva Yatumayo Akajwi
Ati "Mbe Mukunzi Uruta Amakombe"
Gikundiro Mpora Ndata
Ndangamirwa Mu Rwacu
Shenge Garuka Bwangu
Shema Nkesha Byinshi
Mbe Mugisha Nashimye

Nshima Ko Utanshiha
Shenge Ukantetesha
Ishavu Ntirimbashe
Umuhire Ntazahaga
Ihirwe Ry'iyaguhanze
Hahirwa Njye Waguhawe
Nkumva Nta Muvundo
Mvuye Mu Mavunane
Nta Mvune Z'uruvange
Kandi Ari Wowe Mvano

Tebuka Ntagira Irungu
Urwo Ni Rwo Rukundo
Na Yesu Yararushimye
Ashima Ko Muba Umwe
Ntimwivutse Ayo Mahirwe
Muhoze Amata Ku Ruhimbi
Muzirikane Urukundo
Mwemeranyije Mwembi
Muzabane Akaramata
Urubuga Ni Urwanyu

Mukundane Mujye Inama!
Ubugiraneza bw’inkware bwayigonze ijosi   wakomotse ku mugani muremure w’inkware n’inzoka. [SEP]Igihe kimwe, umusozi warahiye. Inkware yari kuri uwo musozi irigurukira ngo ihunge umuriro. Inzoka irayihamagara iti” nyamuneka nkware, ntunsige muri aka kaga, reba ukuntu wangurukana nanjye.” inkware yemeye kuyihungisha, nibwo iyibwiye iti” ngaho izingire ku ijosi ryange tugende.” inkware yaragurutse igurukana iyo nzoka, irayikiza. bigeze kuwundi musozi inkware yasabye inzoka kujya hasi ngo nayo yigendere, iranga irayirahira, iti” sinkurekura nakugeze ku ngusho” ubwo inzoka yanize inkware irayica izira ubugiraneza bwayo. Umuntu iyo ahemukiwe n’uwo yagiriye neza, akunze guca uwo mugani. 
Umwandiko-Isega n’umuntu Ikabyankuru  Uguhiga ubutwari muratabarana[SEP]Mugabo ubwiriza inkuku umutima
Wa Rwisumbukuruzanyambo,
Inyamibwa mu nzu ya Rutajorwa,
Itarangaza intango y'ivure,
Ntibe mu nka ziheza hanze.

Ndavuga iyiriza ku ruhimbi,
Ikaba urusizi ruzira inshushyu!
Murerabana wa Rwambarangwe,
Izi no gutetura, si nkamirande:
Igira ibibindi bikaba amagana,

Ntubikeke ko ari iby'imwe!
Icya rushengura kirashikamye!
Hariho n' icy' imikondo utaterura,
Nyirabyo ntarushya ngo arasegenya!
Ukomye umutemeri ugashyiraho ingohe,

Ukamenya Ikunge ziri ku buriri!
Hari n'icyirirwa ku nteko,
Umugabo akunda gukorakoraho,
Intonganya zikaba nke ku mutima,
Hari n'icyitwa Semaryoha,

Ari cyo kivura ibishyimbo itara,
Hakaba n'icyogeye cy'imbonera,
Kibuza inkori gusharira!
Igira n'icyo umutindi yifuza,
Ngo ni cyo cyamurengereza icyi,

Igira n'icyarahiye kwicara ubusa,
N'ubu kironsa undi munoga!
Hariho n'icyo barindira umucanyi kwatsa,
Ngo kidashongera ku kagege.
Igira n'icyinigiri cy'ibitugu,

Gicambwa ngo gutegura inzu!
N'icyo bakubitiye ibimuri by'impu,
N'icyo bakotorera indushyi zabo.
Hari n'ikindi impagamabondo,
Bacumiraho imburuburu,

Ukamenya ari agaheto babanze!
Igira n'ubundi buryo mutazi,
Butereka intebe imbere y' uwaka!
umugani wa Ngunda amateka uyu mugani ugamije gushishikariza abantu kwirinda kugira inda nini[SEP]Imbwa na Nyiramuhari byakoreraga Sekamana. Zamuhigiraga ku manywa.Nijoro zikararira urugo rwe.Buri mugoroba Sekamana yaryaga inyama. Naho Imbwa na Nyiramuhari akaziha amagufa gusa.Umunsi umwe Nyiramuhari abwira Imbwa ati, "Tugomba kwanga agasuzuguro ka Sekamana. Reka tumutoroke twigendere." Ariko kubera ko Imbwa yubahaga Sekamana ikanamutinya, yahisemo kuhaguma. Naho Nyiramuhari irigendera.Mu mwanya muto, Sekamana aza kubona ko Nyiramuhari yigendeye. Abaza Imbwa ati, "Wa muhigi wanjye w’intwari ari he?" Nuko Imbwa imubwira uko byagenze.Kuva ubwo Nyiramuhari ntiyagarutse mu rugo. Ubu Nyiramuhari asigaye ahiga wenyine akarya inyama yihigiye.Naho Imbwa yo n’ubu iracyarya amagufa.
Insina zateye amahane  Imivugo[SEP]Nsobanuze abampatse
Impaka z'uru rutoki rwanjye:
Rurantota bukira (ntaruhingiye)
Rugahinduka umushike!

Yarambajije imwe NKATI,
Iti "mbega ko utembagaje umwaka utampingiye,
Nka kera na bagenzi bawe?"

Nti "Mugenzi wanjye ntazi guhinga,
Ari mu ruganda, aravuguta imivuba,
Aracura ibyuma bya rubanda!
Wa rutoki we wizimura:
Irarire twabaye bake!

Yarantonganije imwe NTUNTU,
Iti "mbese ko wirengeje umwaka utambagariye,
Noneho wungutse kindi ki?

Nti "niyunguye inka, ni eshanu;
Zirimo imwe ikwiye umuhange,
Ihogaje ubw'ishashi,
Ishigaje atanu ikagorora!"

Iti "ese ntuzi ko ari jye wakubereye ikiramiro,
Nkagushyikiriza izo nshyame,
Muryamo yateye nkagutesha umuheha?"

Rwuriranyaho rwose rurambaza,
Ruti "mbese uru rwiri rw'uruhitirane ,
Ko rusobetse intuntu rugafatira intokatoke,
Harya iyo nyota uzayishira gihe ki?"

Rukandaza mu nzozi,
Nta n'inzoga yarwo mperuka!
Iyo urwagwa rudateretse,
Inyota iransibasiba.

Ese wa rutoki we ko ntahinga simpingirwe,
Kandi nkaba narabyaye abana mpereza ikibira,
Uragira ngo nguhingire gihe ki?
Urampora ubukene, igendere
Wisangiye Ruyundo
Ni we wahawe ingabo zihinga!

Nyamara sinaruhaze nduhora ko rumburanya;
Ndugerageza ku itema no ku isekera,
Ruranga rurantukurana!
Ruragenda nsigarana izirusumbya urugero:

Iyo yannye yengerwa urugo,
Ndetse igasagura intango!
Ntirushya abayihingira,
Ni yo yirundamo imitumba,
Ukayihorera ikagumya ikana!

Ngo ntitunze urugo irabizi,
Rutunzwe na nyirarwo warwubatse,
We na Nyirarwozibyanzi twita babiri!
Intambara  Imivugo[SEP]Iyo mvuka kera ntibyari kunkera
Nari gutabwa sinitera urubwa
Nanga kurasa no kuvusha amaraso
Kubona abantu bapfa kandi ntacyo bapfa
Birandenga rikarinda rirenga.

Iyo bambwira kwambara ngo njye mu ntambara
Nari kwirwaza aho kujya kurwana
Bakanca cyangwa ngacibwa
Nkemera nkangana n'abo tungana
Kuko kwica n'ikinyabwoya bintera ubwoba.

Urazi kwambuka uruzi utera uwo utazi
Yari kuba umugenzi iyo adatura hakurya y'amazi
Ukamugota ukamuhotora ukamusogota ukamusonga
Maze yamisha bakagushima
Nta n'inzigo yo ku nzira jye nari kubizira.

Ku rugamba mwumva ntibanahamba
Ingogo zirigarika zigaharirwa inkongoro
Inkota ntiziga n'inkomere
Hagakuzwa inkotanyi n'inkubiri
Zirusha gukubitana inkubito uwo bita umubishi.

Iryo cumu bacumita mu gihumbi
Imihini imihoro imiheto izo nyanzi z'amahoro
Simbyitwaza sinshaka kuba intwari
N'abafite ayo matwara sinshaka ko bantwara
Nzemera nsunzugurwe aho kumena indurwe.
Isega n'imbwa  Imigani, Abana[SEP]Isega inanutse yabonye imbwa ibyibushye irayibaza, iti , "ko nduzi ubyibushye wabyibuhijwe niki, ko jyewe nabuze ikintunga?" Imbwa irayisubiza iti, "aho mba haba ibyo kurya byinshi, umurimo wanjye ni ukurinda ibisambo, kandi databuja arankunda cyane; nunkurikira ndajya kugusabira ibiryo."
Bigenda biganira. Isega iza kubona ikintu mu ijosi ry'imbwa, irayibaza iti , "icyo ni iki wambaye mu ijosi?" Imbwa irayisubiza iti , "ahari ni umunyururu wanjye ubonye." Isega iti , "simbizi. Ese wo umara iki?" Imbwa irayisubiza iti , "iyo bashaka ko ntirukana abantu, banshumika ukwanjye, bakanzanira inyama n'ibindi biryo byiza."
Isega irayisubiza iti , "mugenzi wanjye, nkunda ibiryo cyane, ariko kubirira ku nkomo nsanze ntabishobora. Urabeho."

"Kwishyira ukizana biruta kure ubukungu buboshye nyirabwo."
Mbe nagukunze rwinshi  Imitoma[SEP]Mbe nagukunze rwinshi

Si urwejo n’ejo bundi

Ni urwo wakuye iwanyu

Warusanze n’iwacu,

5. Kandi nagukoye nyinshi

Zimwe zitagira amayobera

Mvuga zikaryama neza

Kandi ga zikabyuka neza

Zigashoka ubutagisha

10. Zigahumuza ubudahwema .

Narakubonye nshira agahinda

Umutima utangira kuvumera

Kugukunda biwuvugisha

Nuko nigaba mu nganzoo

15. Nkwita Inyange idaharanira kwera

Sugira usage use n’isumo

Sangwa soko y’imico myiza

Gahore usigwa uhora usa neza

Nk’izuba ryo mu museso

20. Rizimagije iki kirere
Yigize syoli Insigamugani Ubwirasi, gushira isoni[SEP]Uyu mugani baca ngo: "Yigize syoli", bawuca iyo babonye umuntu wese wigize umushirasoni kabuhariwe, akaba ikinani muri byose; ni bwo bagira, bati "Uno mwana cyangwa uno muntu yigize syoli!" Byakomotse kuri Syoli w'i Nyagahanga (Byumba); ahagana mu mwaka w'i 1600.

Syoli yabyirukiye ku Cyuru (Byumba), ku ngoma ya Mutara Semugeshi; abyiruka akunda umuhigo, aba umuhigi w'umukogoto; akica inyamaswa z'ishyamba ndetse ntakangwe n'iz'inkazi: nk'intare, ingwe, imbogo n'izindi. Abandi bahigi baza kumurarika ngo bazajyane guhiga, akabakabukana ngo ntibazi kurasa; ati "Nzijyana n'umuheto wanjye!" Umugore we yamugira inama yo gufatanya n'abandi kuko nta mugabo umwe, Syoli akamutwama, ngo: "Aho ntugira ngo nanjye ndi nka bamwe mupfa kwita abahigi!" ati "Uretse no kujyana umuheto n'aho najyana inkoni yanjye nta nyamaswa yandinda!" Umugore agatererayo utwatsi ati "Urambone!" Ariko bimwanga mu nda, bukeye ashaka inzoga, ayijyana ku Cyuru kwa sebukwe (se wa Syoli).

Agezeyo abwira sebukwe, ati "Dawe iyi nzoga nkuzaniye ni iyo kugira ngo uzampanire umuhungu wawe yarananiye; yihaye kujya ahiga mu ishyamba rya Nyagahanga wenyine, kandi muzi uko rimeze; ati "Ndetse n'abandi bahigi bamuraritse arabirukana ngo ni we uzi umuheto wenyine, batirimuka, nagira ngo mwumvishe ukuri kwabo akantwama akandaza ku nkeke ankoba. Sebukwe aramusubiza, ati "Genda, ndamara gatatu nkaza kubaza icyo kiroge uko cyigize".

Ya minsi ishize, umukambwe arashyogoza ajya i Nyagahanga iw'umuhungu. Agezeyo asanga Syoli yagiye guhiga wenyine; nimugoroba abungukana ingwe yishe, asanga se yicaye iwe amwereka umuhigo. Amaze kwicara, se aramubaza, ati "Mbese ko uje uri umwe, abandi mwahiganye bari hehe?" Syoli, ati "Nta bwo mpigana n'abandi mpiga jyenyine. Se, ati "Ese mwana wanjye niba uri n'umukogoto, harya urasa umuhinyoro ntiyarengera uzi kwinjiza?" Syoli ati "Aho nabereye sindahigana n'abandi." Se ararakara; ati "Nkabona n'umugore wawe yaraguhannye ukamunanira, koko wigize intabikozwa!" Yungamo, ati "Harya ngo wica ingwe sha! hari ubwo urutoni urunguru ruzakwihererana ubure kivurira!" Umusaza arara ataraye, bukeye azinduka yitahira. Amaze gutaha muka Syoli asigara mu mazi abira kuko yareze umugabo kuri sebukwe. Syoli arabisha, abwira umugore; ati "Ubu ngiye mu ishyamba kandi sinjyana umuheto, ndajyana icumu n'inkoni yanjye nkuzanire intare; ariko nimara kuyikwereka wiyimbire; noye ayo!"

Nuko aturumbukana icumu n'umujinya wica inka, ubwo hari ku kagoroba, ageze ku ishyamba ajya ku nama mu rucucu rwari mu nsi y'inzira, agisutama urukwavu rumuturumbuka mu nsi yiterera hejuru, agira igihunga, aragwaguza, yishita ku icumu rye ryari rimushinze imbere, rimwahuranya umutima arahwera; azimira atyo azize guhinyura ay'abakuru. Kuva ubwo rero rubanda bibuka uko yajyaga ananira abamuhana ntakangwe n'inyamaswa z'inkazi, bakurizaho bavuga ko umuntu wese wananiranye mu mico akigira intabikangwa yigize syoli.

Kwigira syoli = Kunanirana mu mico.
Ibyiruka rya Maheru Igisigo Igisigo Kigaragaza umwana wabyirutse nabi[SEP]Uyu mwana nabyiruye,
Namureze mukunze,
Yari afite ubwenge,
Buvanze mu bwana,
Nkanibaza cyane,
Uko azaba bitinze,
Agakura akora nabi,
Aho yatobye akondo,
Ngo akurikize abandi,
Akabaka iby'iwabo,
Akabyita iby'iwacu,
Nabyumva ngahinda
Nti «Ntabwo mbishaka,
Ubusambo si bwiza
Ubukunze atabeshya
Aba yigira nabi.»
Aho amariye gusoreka
Ingeso ye ntiyacika
umunsi umwe ndamubwira
Nti «Subiza iby'abandi,

Ujye utwara icyo uhawe,
Icyo wimwe ugitinye.»
Uwo mwana uko ateye,
Biteye agahinda,
Aho yaroye neza,
Uko akwiye kugenza,
Ati : ndanze kugenda,
Ngo ntange ibyo ntunze,
Iyo utwaye iby'abandi,
Bakuzi bakurora

Ntibaze barwana,
Ngo bihe agaciro,
Mu maso y'abandi,
Uragenda ukayora,
Ukabita abatinyi,
Ukagwiza iby'iwanyu. Ubwo aranga arahana
Nkagira ngo arashyenga
Naho aravuga akomeje.
Ati «Ndumva nahaze
Guteshwa ibyo nshima
Ngo nkunde ibyo ushaka

Ubu nshobora kugenda
Ngashaka aho ndara
Ejo nkigaba ahandi,
Ejobundi ngakomeza
Nkagera iyo utakibona,
Kugira ngo nguhunge
Amahane ni menshi.»
Ubwo mbonye icyo cyago
Gikomeje imigambi
Yo kwigisha icyohe,
Ndakomeza ndatota
Ngo none aratinya
Aze kumva igikwiye.

Nti «Ibyo wigira byose
Ndabirora nkazenga.
Nakwitaga umwana
Uyu uteye gitwari
Agaturana neza
N'abitwa ababyeyi.

Ubwo utangiye kwanga
Uwakureze akagukuza,
Wamurora mu maso
Inyeri zikavumera,
Waba wicaye hasi

Uti «intebe nayireke
Nyishingeho nanjye»,
Yaba agize ati «jya kurora
Amatungo mu rwuri
Ugatangira kwigira

Icyatwa ugafunga ;
Yakubwira ati « cyono
Jya kuzana utuzi »
Ugafuha ukarwana
Ukica igiti n'isazi.

Ubwo utangiye kwanga
Amategeko nguhaye,
Ubusore bwapfuye
Wabaye Rubebe
Jye nkwise icyontazi
Icyo ushaka kimashe.

Ubwo ngubwo arazenga
Arababara ndabibona
Arafunga ntiyakoma
Bagize bati «yewe !»
Ijambo riragatabwa
Bahamagaye aranga
Bagabuye ntiyabirya
Bashashe ntiyaryama.
Ubwo nyina akandeba
Agatinya guhinda
Akiruzi umuhungu
Mu maso ya twembi.
Yankebuka ngasanga
Mu maso ye yombi
Haganje agahinda
Amagambo ajya kuvuga
Ugasanga amugoye.

Ubwo abana batoya
Basanzwe basakuza
Barwana bagabuza
Bakandora bose
Nakebuka umwe muri bo
Agahumbya bukeya.

Umwe yavuga ijambo
Abandi bakamureba
Igisubizo bashimye
Ugasanga gituje
Kitarimo amashyengo
Aya asanzwe mu bana.

Ngeze aho nti : cyo mwana
Hamagara Maheru
Aze ambwire icyo ashaka
Mahero ati : ndaje
Nkubwire icyo mashe ;
Aza atera ibitambwe
Nti : ubanza rubaye.

Ati «kera nkivuka
Ntaramenya ubwenge
Nari inka mu zindi

Wahirika ngatemba
Wanterura nkabyuka
Washaka ko ndyama
Ugahirika ku buriri
Ibitotsi bikayora
Mahero agahwikwa.
Naba nakoze icyo wanga
Ugaterura ugahonda
Amahane ari ntayo
Sinibaze na busa
Uko nkwiye kugenza.
Aho nciriye akenge
Ndakomeza ndakureka
Nakosa gatoya
Ubwo inkuba zigakubita
Uti : mbyiruye icyontazi.

Nkakureka ugakomeza
Guhata ibicumuro
Uwakoze uko ashoboye
Kugira ngo akuneze.
Umujinya waba ukomeje
Ugaterura ugahonda
Wananirwa ugatuza
Uti : genda ndakuretse.

Ibyo ngibyo nabirora
Nti : nta ngufu zanjye
Mba nshatse agahamba
Nkareba aho najya
Hasumbye ahangaha.
Ubu ngubu ndareba
Ngasanga ibyo ungirira
Bikwiye guhosha.

Ubwo wanyimye imbabazi
Ngo nanjye nduhuke
Ibyo kwitwa ikirumbo
No kwicara mpondwa
Ndakungura inama
Igusumbira izindi
Amahane ave mu rugo
Uruhuke kurwana
Nduhuke guhondwa.

Cyo nshakira impamba
Agatukuru gatoya
Ngaterere ku mutwe
Mfate agakoni kanjye
Njye guhakwa aho nshaka
Ahangaha mpacuke
Ibicumuro nkugilira
Uruhuke kubibona
Gutura amahanga
Bizankiza byinshi.
Bizampa guhunga
Amahane y'i Rwanda,
Aho bambura umuntu
Abo abyaye bamurora,
Agakubitwa umunani
Ngo ikawa irarumbye,
Ngo cyangwa umuzungu
Yaraye rusake.

Ibiboko wakubiswe
N'amarira naharize
Ntibyatuma ntura
Aho ndeba umuhashyi
Wampinduye imbata
Uwo ni inzigo kuri njye.

Amahane yo mu rugo,
Amahiri y'ibisonga
Ibyo byose bikoranye
Ntibyatuma ngoheka
Ndashaka kugenda.

Ubwo ngubwo ndayoberwa
Ngo mbure icyo musubiza
Nti : genda uruhuke
Ejo nzaba nkubwira
Icyo nkeka kuri ibyo.
Ati : ngiye kuryama
Ndazinduka nkwibutsa
Impamba nakwatse.

II. Aragenda araryama
Nanjye ngana ku bwanjye.
Iryo joro sinagoheka
Ndara mbunza imitima.
Ngashaka igisubizo
Nzabwira uwo mwana
Ngasanga kigoye.
Namwita igicucu
Sinigeze nterura
Ngo nshinge ibitariho ;
Navugaga ibisanzwe.
Ubu ngubu ninanga
Ko agana mu mahanga
Nkamwogeza cyane
Ngo akunde angumire aho,
Ndareba ngasanga
Mba mwishe burundu,
Akagira ngo ni mwiza,
Akazapfa akigenza
Uko yamye abishinga.

Ngifinda uko nkwiye
Kugenza ibyo ngibyo
Maheru aba yaje.
Ati : ndabona hakeye
Ndakwibutsa ijambo
Naraye nkubwiye.
Nti : Maheru ko ubizi
Ngukunda bikabije
Urarwana ujya hehe?
Iyo utuje ugakunda
Ugaturana neza
N'abitwa ababyeyi!

Wabaye ukivuka,
Inka yanjye yari imwe
Irakunda iragorora
Urakamirwa urabyibuha.
Ntiwigeze usumbwa
N'abinikije ijana.
Maheru iyo umbereye
Umwana uko nshaka
Aho kunyaka ijambo!

Amapfa ageze mu gihugu
Nkurwanaho cyane
Umuruho sinawumva
Ngahaha ubutitsa
Ngo akabiri gatohe
Utazaba uruzingo
Nk'uwabuze abamurera.
Maheru iyo umpaye
Agahenge gatoya
Nkakungura inama!
Nateye n'ishyamba
Ngo nugimbuka
Washatse gushinga
Urugo rukwizihiye
Utazabura imbariro
Ukabura n'imiganda.
Maheru iyo utuje
Ugakulikiza neza
Utunama nkugira!

Imishike yaracitse
Amafuni ararundwa,
Ubwo mpinga ibijumba,
Rubanda bakunda
Kubyita ubukungu.
Mba ngira ngo utazimwa
Umukobwa wa Naka,
Bagira ngo urashonje
Ubukungu si bwinshi.
Maheru iyo umfashije
Tukiha agaciro
Mu maso y'i Muhana!

Ubu ingano nararunze,
Ibigega biratemba.
Ubwo ngira ngo abatindi
Batagira amasambu
Bagure ibyo mbahaye
Jye ngwize amanoti
Njye nkwambika neza.
Maheru iyo umbwiye
Amagambo anduhura
Aho kunsha umugongo! 

Nateye urutoki
Ngo niba zitetse
Ujye utora agahihi
Agahogo kabobere.
Ubu inyuma y'igikali
Ibitoki ni byinshi
Bitembana inkingi.
Ubu intabo zirarunze
Ibibindi biroga.
Maheru iyo ugumye aha
Nkabona agakazana
Aho kwicwa n'irungu
Wagiye Bugande !

Nta tungo natinye
Ngo mareyo ubukungu
Utazaba umutindi.
Ihene ubu ni nyamwinshi
Ziteretse amapfizi :
Ruhaya na Sacyanwa.
Maheru iyo umfashije
Tukorora neza
Amatungo tubyiruye !

Kebuka urore amasake
Yirirwa avuna sambwe
Mu mivumu hariya!
Inkokokazi ni nyinshi :
Iz'inganda n'indayi
Uzikunda zihuje
Indilimbo z'urwunge,

Ziteteza zitaha,
Zihamagara izazo,
Zitoye gahunda,
Zisanga amaruka.
Maheru iyo urebye
Ibyo ntunze ugatuza
Aho kunta mu marira!

Uti : ngaho mpa impamba
Ngucike njye ahandi
Ducane dutane !
Mahero iyo unyoheje
Gukora mu ntagara
Nkaryiroha mu nda
Aho kwanga icyo mbyaye!

Aho uruzi aba bana
Bakureba ku jisho
Bakabura icyo bavuga
Kuko mukuru wabo
Abacitse bamurora!
Iri tuza rikabije
Rikubajije icyo uri cyo
Basubize utabeshya!
Itegereze umubyeyi
Wavunitse agutwite,
Wavuka akakonsa,
Agahinga aguhetse,
Akavoma aguhetse,
Agatashya aguhetse,
Agateka aguhetse,
Umurinde agahinda
Ko kubura icyo abyaye
Ngo aririre mu myotsi.

III. Maheru arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikari,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo urubori.

Akebura intambwe ajya mu ikawa.
Ubwo agasusuruko karababiriye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kirizihirwa,

Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hirya.

Ibyo namubwiye bigumya kuza
Si ibihingwa si amatungo.
Ubwo ariko akumva atameze neza,
Imitima igakomeza kujya inama ;
Ibyo guta iwabo ngo ajye Bugande
Yari yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye,
Ava mu ikawa arinanura,
Acuma gatoya ananirwa igenda,
Arahagarara aratekereza,
Akazinga umunya
Agashima mu mutwe.

Ngo byendeho akanya
Ati : ndi imbwa bikabije.
Arakabuza ati : ngiye
Kubwira uwambyaye
Ko kwigira icyohe
Bikwiye undi utari jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu
Jye nkomeza urugendo.

Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo turimo.

Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikari.
Ahakura agatebo,
Ajya muri ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhurira mu rugo
Ahatura iyo kawa.
Mbibonye ndashoberwa
Nti : yumviye rwose,
Agatima karagarutse
Aragira ngo anyurure.
Ngo mbure icyo mubwira
Kugira ngo mushime,
Mpamagara abatoya.
Nti : ntabwo mureba
Undi mwana uko agenza!
Muricaye mu nzu,
Aravunika mumurora,
Arakora mukaryama,
Agatura uwe murimo
Umugono muwuhuruza!

Nyina, we yari mu nzu
Uko yakigunze
Agahinda kamwishe.
Arasohoka arareba
Ati : mbese iyi kawa
Yo iturutse ahagana hehe?

Ubwo yabibazaga abizi,
Agira ngo abone uburyo
Bwo kogeza umwana
Watwumviye bwangu.
Mubwirana ubwira
Nti : ngaho muhembe
Uyu murimo ni munini.

Ubwo twihina mu nzu
Duterura akabindi
Dushyira mu kirambi.
Nti : ngaho Maheru
Cyo ngwino uyibanze
Ni wowe tuyikesha.
Ati : ndanze kubanza
Abakuru bakiri aho.

Nti : nta cyo bitwaye
Iyo ari bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.
Kuva kandi uwo munsi
Maheru aba umwana
Uyu wumvira rwose
Wakorora ati : ndaje.

Ntibyashyize kera,
Musabira umukobwa
Barwubaka neza
Babyaranye kabiri.
Imibanire yabo,
Rubanda babizi
Babita mahwane.

Iyo agana mu mahanga
Aba ari imbwa mu zindi
Aho kwicara nk'ubu
Ngo aturane neza
N'abatumye abyiruka.
Ibyiruka rya Maheru 3  Imivugo[SEP]Mahero arasohoka
Asa n'ubuze ijambo.
Akomeza imbere ye ajya ku irembo.
Akebuka hepfo abona urutoke,
Ubwo arakeberanya mu gikali,
Abona imizinga ivuza ubuhuha.
Ntiyahagarara ngo zitamwumva
Zikamucengeza mo uruboli.
Akebura intambwe ajya mu ikawa.
Ubwo agasusuruko karababiliye,
Ndetse akazuba karamukubise,
Agumya kubunga agana agacucu.
Muli iyo kawa y'isaso nyinshi
Hakaba mo igiti gikuze neza,
Cyarakabije kilizihirwa,
Ururabo ruragwa hajya ibitumbwe,
Bijya guhisha ntibyasigana
Maze uwo mwana akibona bwangu,
Yika bugufi ahina umugongo
Agishyika mu nsi ahamara umwanya
Amaso yombi arayagihanga,
Umutima utekereza ibyo hilya.

Ibyo namubwiye bigumya kuza
Si ibihingwa si amatungo.
Ubwo aliko akumva atameze neza,
Imitima igakomeza kujya inama;
Ibyo guta iwabo ngo ajye Bugande
Yali yabyirukanye agisohoka,
Maze kumwumvisha igikwiye.
Icyamuvunaga ubwo ni ukuntu
Aza kumbwira uko yigaruye.
Ava mu ikawa alinanura.
Acuma gatoya ananirwa igenda,
Arahagarara aratekereza,
Akazinga umunya agashima mu mutwe.
Ngo byende ho akanya
Ati: ndi imbwa bikabije.
Arakabuza ati: ngiye
Kubwira uwambyaye
Ko kwigira icyohe
Bikwiye undi utali jye.

Ngo ngane ku irembo
Duhura mva mu rugo.
Dukubitanye amaso
Aratinya arahumbya.
Aho yavuze ikintu
Yashakaga ko menya
Ajya kwicara mu nzu.
Jye nkomeza urugendo.
Najyaga mu gacyamu
Kugira ngo nduhuke
Agahinda yanteye,
Nganira n'abantu
Batazi ibyo tulimo.
Aho yagumye mu nzu
Ngo ahamane n'abandi,
Akeberanya mu cyanzu
Yihina mu gikali.
Ahakura agatebo,
Ajya muli ya kawa
Arasoroma aragwiza,
Agatebo arakanaga.

Ngo ngaruke nje kurora
Uko byaje kugenda,
Duhulira mu rugo
Ahatura iyo kawa.
Mbibonye ndashoberwa
Nti: yumviye rwose,
Agatima karagarutse
Aragira ngo anyurure.

Ngo mbure icyo mubwira
Kugira ngo mushime,
Mpamagara abatoya.
Nti: ntabwo mureba
Undi mwana uko agenza!
Mulicaye mu nzu,
Aravunika mumurora,
Arakora mukalyama,
Agatura uwe mulimo
Umugono muwuhuruza!

Nyina, we yali mu nzu
Uko yakigunze
Agahinda kamwishe.
Arasohoka arareba
Ati: mbese iyi kawa
Yo iturutse ahagana he?

Ubwo yibazaga abizi,
Akagira ngo abone ubulyo
Bwo kogeza umwana
Watwumviye bwangu.
Mubwirana ubwira
Nti: ngaho muhembe
Uyu mulimo ni munini.

Ubwo twihina mu nzu
Duterura akabindi
Dushyira mu kirambi.
Nti: ngaho Mahero
Cyo ngwino uyibanze
Ni wowe tuyikesha.
Ati: ndanze kubanza
Abakuru bakili aho.
Nti: nta cyo bitwaye
Iyo ali bo bakubwiye.
Ayisoma yitonze
Numva yiruhutsa.
Igishyika kiratuza
Amagambo arakunda
Tunywa tuganira.

Kuva kandi uwo munsi
Mahero aba umwana
Uyu wumvira rwose
Wakorora ati: ndaje.
Ntibyashyize kera,
Musabira umukobwa
Barwubaka neza
Babyaranye kabili.
Imibanire yabo,
Rubanda babizi
Babita mahwane.

Iyo agana mu mahanga
Aba ali imbwa mu zindi
Aho kwicara nk'ubu
Ngo aturane neza
N'abatumye abyiruka.
Marebe Atembaho Amaribori  Imivugo, Urukundo[SEP]Marebe atembaho amaribori
Naramubonye agorora ikimero,
Akebutse andetse ndoye icyo kibibi
Cyamubimbuye mu buranga,
Kikamurangiza mu gituza,
Kikamutembera mu mukondo,
Numva inkongi indemyemo ikome,
Ikibatsi kimpama mu gihumbi
Umutima uturagaramo igitutu.
Nuko nterura ntazi iyo ndi
Nti: Iyaguhanze ni yo izi kurema
Ntiyaguciye umucuba na hato
Ntiyahaho undi.
Ni igicumbi gicuna ituze,
Ni igicaniro cy'urukundo
Yarugukwiza ho rukakotsa
Ntunagakuke ngo urwikure,
Ukarwitegereza ngo urwikure.
Ukarwitegereza rugatwika,
Uko umuririmba ugashya ururimbi,
Ijuru rikimuka ukimurata.
Uwavuga iby'urukundo
Yamara icyumweru
Atenze ho n'intango.

Iyo aje agana uwo akunze,
Ntukura ibirenge,
Ushima mubiri ukeye
Ntushirwe kumureba.
Ntangira kumurabukwa
Yaje akenyeye urwera,
Kandi ubwe ari urwego,
Nti: mureke iby'urwenya,
Nogeze urwererane,
Rwoga ijuru ry'u Rwanda.
Impuha nizijure,
Nta mpaka bangisha
Impamvu ni ngo urebe!
Si ikabya ryo guhimba
Ni ihame ry'uwarebye
Akishirira agahinda.
Nguwo rugore rwera,
Nguwo sata ibasumba,
Nguwo umwari w'ishya,
Nguwo uw'ishyoro ryaka.
Ni ingeri y'amarere
Ntagira amariburira,
Nka bamwe bo mu gashungo
Bamazwe n'amashamba,
Bagumirwa n'ishaka
Isharankima zigatoha.
Ntasa n'abacubutse
Bemeye ibyo gucudika
Mu ngeso zo gucumura.

Ntasa n'abishunga
Bamazwe no gushinyika
Nta shinya bigirira.
Ntasa n'aba none
Bamazwe n'indoto
Nta ndoro bigirira.
Ntasa n'intabire
Zakuze zangirira.
Ni uruti rw'umutarati
Rwameze mu mutuzo
Rwuhirwa n'umutozo.
Ni ishami ry'umushibuko
Ryera i Gashirabwoba
Ryatonnye indasigariza
Itoto rigwa umusubizo.
Nta mpaka ntabira
Uwabona anyijana
Akangaya mu ijambo
Yambaza iby'imvaho
Navuga mvanguye
Ibindi akivirira.
Nziturira i Rwanda
Aho amabega y'urwera
Atumbagiza umurimbo
Mu ijuru ry'umurere.
Uwashinga ibyo yabonye
Ku mushibuka utishanya
Yasaza atabishoje.

Ni indamutsa y'urukeye
Ibambura urukerereza.
Ni ishako y'urwamo
Isuka impundu urwanaga.
Ni ingoro y'urwererane
Ndora isigiye n'u Rwanda.
Ni inyanja ibumbiriye,
Nta ngimbi iyigimba.
Ni uruzi rw'igisaga
Ntiruhungirwa n'isuri.
Ni ishyoro rizira impiza
Ryacuzwe n'impingane.
Ni rushorezo rw'inyambo
Ni inyange izira icyasha.
Ni umugutu w'uruhira
Uhimbaza inumbiri.
Ni impundu z'umurangi
Zikiranya n'insengo
Zasobetse n'urugunda.
Ni impinga izira impiza
Ni ijuru rihizuye
Asa n'impeshyi ihinduye.
Ntakangwa n'ibihinda
Yabihariye abahabuwe
No guhaha ibyabahoza.
Ni inanga izira inenge
Igacurangwa ho ineza
Mu nama z'urukundo.

Ni impanzi y'urwego
Nta rwango agira mu nda.
Ni urudodo nararurazwe
Ngo rurande ahaturitse
Igihe ndwana n'amatiku
Y'ibishaka kuntabika.
Ni ishami ry'umutari
Ryameze ku mutaba
Rirakura riragara.
Asa n'ingoma z'umugendo
Zikiranya urugera
Mu rugero rw'abasengo.
Niba ari ku ruhimbi
Ntuhuge kumureba
Atonganya uwo mutozo
Uranga ishya mu batunzi.
Niba ari mu murere
Umureke agumye aribore
Yizihirwe n'iraba,
Wogeze ururirimbo
Wenda urenze umunsi
Uzaba usukiwe mu rubu.
Uwankiranura n'ibihinda,
Akampa umwanya wo kumuhimba,
Namuhera bugihumura,
Umunsi ukira nkimuhugiye ho.
Naramubonye avuga umurimbo
Andabutswe atangira akaririmbo,
Nsanze ari ihogoza ndatuza
Nkomeza kumva umuhogo atunze.

Uko nakarangamiye ibyo byiza,
Nsuma wese mugwa mu byano,
Nsanze ari ijuru ry'umwezi
Nanjye mpimbira ho umwato
Ni ko kumwita umwangakurutwa.
Nsubiye mwita Marebe yera
Kandi atemba ho amaribori.
Ni umutako w'urutanisha
Ni ubutijima bw'urukundo,
Ni urukenyerero rw'inkindi,
Nkunda inkesha ze z'umukwira.
Ni uruhimbiro rw'abahanga
Niba uhutiye ho agashungo
Utazi inganzo irera amakombe
Ntumukandire ho utamwica.
Banza wirere ushyire kera,
Ukeshe mu mvugo unoze cyane.
Niba akinje iyo mu gikari
Ntuhakandire utamukanga.
Umureke acunde ubusoro kera
Mu nda y'ibicuba by'Amagaju.
Niba haruguru baguheje
Ni uko asukiranya ibisabo.
Utuze wumve uwo mususuruko
Ukesheje urugo umusesure.
Ntasa n'inshoberamahanga
Zimwe zitabuze kuba inshibwa
N'ubwo ari inshabizamudiho.
Naramubonye nshira agahinda
Umutima utangira kuvumera
Ari urukundo ruwuvugisha.

Mbonye akabije kuba urugwiro
Igihe rihundagaye rirenze
Nanjye nigaba mu nganzo
Nkabya umugambi wo kumuhimba.
Maze muhera ku mutwe iheru
Ngira ngo ndengure ku birenge.
Umusatsi wose ni umusana,
Ni urugege ruzira ingingo
Ni urugeregere rw'uburanga,
Ni igisingizo cy'umudasumbwa.
Agira uruhanga rw'uruhebuza,
Nturuhanga ngo urashye uhumbya
N'iyo uhungiwe n'amahindu
Ahubwo uremera akaguhonda.
Ingohe ze ni irangamutuzo,
Ni uruterero rw'abatoya.
Amaso ni urubera rw'inkesha,
Kandi yuzuyemo ibinyonga
Akarusha ay'inyana urunyenyeri.
Izuru ni imbuga y'urutonde,
Amatama yose itoto riragwa.
Inseko ikeye umusanganya
Ubonye ukwezi kubanduye.
Naho urusizi rw'umususuruko
Rusesuye imisaya yose.

Amenyo ni inono izira inenge
Ni amasimbi y'urubugurizo,
Indoro ye ni uruhogozambyeyi,
Imvugo ye ni umurebe w'impundu,
Ingendo ni urugororangingo,
Indeshyo ni ijuru ry'umurere,
Umubiri wose ni ndebunyurwe.
Amaboko yose ni imibanga
Agira ibizigira by'ubukombe,
Urutoki rwose ni urutunda
Naho igituza cy'umutabonda
Kiri mo urwogere rw'imitari.
Imbavu ze ni imbandagihumbi,
Ni imitende itatse indinda.
Mu nda ni urutembanshyushyu
Ni umurere warezwe n'inka
Hose yitwa umwogabyano.
Nahoze nkumbuye iby'urukundo,
Nsanze ari ikome ry'urwunge,
Nuko nitsa agatima mu nda.
Inyange yariboye umusubizo
Mu rukenyero imbibi ziraka
Kandi ingondo zimugonyeye ho
Zamurangije mu ngingo.
Asa n'akabande ko mu mpeshyi
Imbyeyi ishima igashira icyusa,
Asa n'amarembo ataha amariza,
Yakebye imongi ziramukwira
Imbugu zitemba mu rwambariro.
Shima umurerwa amaso ataruha.
Asa na kiberinka y'umukwira
Izuba ryinaze rijya mu gicu.
Iyo wamubonye ukamuca iryera
Uramuririmba ukarenza amanywa.
Imbugu zitemba ibitugu byose
Zamuteye ishya mu gituza
Zigeze mu nda zirohoshya.
Abasangiye ububabare barisungana  Imigani[SEP]Ndi inturo y'umujinya yarutigerera igicuku
yenze ibara ry'igishwi n'ikibiribiri
ihirika mu rubingo iheruka gukoma ejo
nitwa CYARADAMARAYE
Ubwenge bwa bakame  Imigani[SEP]Iya Kanuma umugungu atuma turimba abanyaburama,ndavuga inka mu kiririmbo cy’abashumba,itwaza yivuga asoma ubuki.Umwihunge wa Ruhogo,bayibwiye ko Rwagitinywa yatashye I Mbuye,imbaraga iyirega mu muriri,inzira iyishakira aho idasanzwe. Amajuri ;Gitare cya Butera yateze itera hejuru,abakobwa b’I Nyanza bayambitse ingabo mu nda,Ndoha ay’ubusa yanze kurisha Gasese n’agasigati k’inyana,ngo icyo gihemu ntiyazagikira mu bantu.

Ibihamagaro by’inka;Sembugo nayo ndayizi,ntiyibika yaroshye abanyaruyenzi,abenshi bahera mu nkuba inkomane zibarenganya,baganya batabaza umusare w’indongozi,bati ”warwambutsaga ari inyange noneho rwabaye inyanja ,n’ibisiga ntibikiruca,inzovu isigaye ikandagira igatebera ,bati “Nibayireke ni Ruguranura ku mpeshyi ,bazayihe intumbi yihambire ni isanzwe ihotora induru iyo manzi ya Simugomwa “
Twahururiye kubwizihiza  Imivugo, Urukundo[SEP]Imparirwa-kurusha nimuvuze impundu
Abagiye kwambikana impeta
Mubambarire impumbya
Uyu musore w'inseko isusurutsa
Nk'umuseke wiseguye agasusuruko
Duherukana tuyahetse
Nazindukanye amazinda
Niba ntibeshye hari ku mpeshyi
Mu bicu by'iwacu bimaze gucika
Amarembo ari imirambo
Rusoka idusekurana imisonga
Intimba itubyina mu mubyimba
Ifumbi idutimbagura igihumbi
Duhinda umushyitsi w'agahinda
Tuyaga amanyagwa y'amaganya
Imihogo yananiwe guhogora
None turahuye ngo aduhoze.

Nshuti y'inshongore ikwiye ishimwe
Ubwo ushinguye ukarushinga
Intego y'abo ugwa mu ntege ikakubera intero
Ukarimba reka tukuririmbe
Kuko mu buhanzi uri umuhanga
Ukaba wanganza mu nganzo
Ndakora inanga mu mirya nyinginge
Ndi intamati ntintamaza
Igisigo cyisuke kidasigana
Nkuvuge mu mivugo n'ibyivugo
Nguhimbe uhimbarwe
Wagaragaje ubugabo uri ingaragu
Ntiwaba ikigwari ibigwi urabigwiza
Turahuruye ngo duhiganwe kubwizihiza.

Umugeni Rurema yakugeneye
Uramutumurikiye dusanga ari urumuri Imitima isubira mu gitereko
Igituza cyuza ituze
Tubonye asa neza turanezerwa
Turamukebutse ntacyo tumukema
Umugore w'icyeza ni urucyerereza
Uko ateye ni igitego
Muri abakwe bakwiranye
Iyamuremye ntiyamuremaje
Mbere ko tubanza kujya mu manza
Uwamureze ni ahabwe inka y'ubumanzi.

Icyoko kiramukanye umucyo
Abambari baberewe n'imyambaro
Icara ku ntebe wirebere amarebe
Urere ibibero urore ibirori
Ubone imibyimba igoroye ibyano
Ayo mashashi ashashagirana
Ashayaye imishuni inyosha imishanana
Badidibuze banacinye n'akadiho
Iyo misambi ivune sambwe
Twumve imirindi iturutse mu mirundi
Y'intore zikindikije inkindi
Zikarage zicunde amayugi
Zigwe mu nka zigwire umugara
Zigerekeho ingorabahizi
Ingoma zivuge urwunge
Ingeri zirangurure umwirongi
Witegereze igitaramo.

Murarwubake mukomeze inkike
Urugo rugare rugwize urugwiro
Amazimano azire kuzima
Ibyansi ibihumbi bihore ku ruhimbi
Mu kirambi hasaswe imisambi
Ikambere hategurwe imitako
Abashyitsi nibashyika bashyirwe igorora
Abaramukazi baharamukiye kuramukanya
Habe isangano y'urungano
Urucanda rucanemo ntawe urucunaguza
Abangavu bakine n'imitavu
Abasore basurane baseka
Abasaza babisikane bakina igisoro
Abagore bahagorobereze
Abagabo n'abagabe bazihagabire
Abacurabwenge bacurange Candari
Igicuku cyicure igicaniro kigicanye

Mukarutamu ntatebe gutamiriza urugore
Umubyeyi ahembwe imbyeyi
Mwonse uburiza tubature amariza
Ubuheta bube umuheto
Bucura acukane umuco
Ibyo byiza mubihe utuzina twiza
Mubongerereho n'utubyiniriro
Mubasasire mubasiga ibisage
Mubaheke mubavugiriza ubuhuha
Mubabikire mubaririmbira ibihozo
Musimbize ayo masimbi
Abo bato bayaga itoto
Mureke batete batobe utwondo
Urubyaro rubyiruke rubyibushye
Bashobore kuzishitura no kuzishora
Babe abashumba bashisha abashimusi
Baziragire mu rwuri ruzira urwiri
Bihangane be kurangara
Uburanga bube ari bwo bubaranga
Ab'amagambo babagarambe
Bakure bakuza abakuru
Bagire ubwiza bwuje ubwuzu
Basugire basagambe
Twese ntawe usigaranye igisekuru
Kandi kwa Gitore ntawabaye gito
Abo batoni wakuyeho kuba intore
Bari abantu bagira ubuntu
Bakitwa "biganza bigaba amariza".

Umunsi uciye ikibu
Abahinzi batuye ikivi
Inka ziri hafi kwinikiza
Abasangwa bagiye kuvuga imisango
Abasanzire batange umusanzu
Abenshi baravuga ijambo
Bamwe baraguha inyambo
Zirisha hakurya y'inkombe
N'izagishe inyuma y'ishyamba
Ibi byose si amashyengo
Ni umuco karande
Wakomeje kurandaranda
Udashobora kuranduka
Wahindutse umuhango
Uturuka kuri Gihanga
Tukawurusha amahanga
Tuwunywera igihango
Uba gahuzamiryango
Dusubire dusurane
Twisungane dusangane
Kandi dusabire urwa Gasabo.
Igishwi  Imivugo[SEP]Ingangare sinzi gutinya
Ahubwo ndi inkaka mpotora induru.
Umugome yaje yigaragambya
Agambiriye gutsinda
Ansanga ku isonga nsanganiye urugamba.

Ubwo mpita mwirahira,
Nti Rutembagazamakombe rwa Mudasongerwa
Sinkangwa n'ababisha intwari twatabaye.
Mpatana amakuza aho rukomeye
Ababisha bagashiguka banshinyikiye

Naho ntibaziko ari jye Rutembagazamakombe.
Rwoganangoga i Nkuba twitoza gucura inkumbi
Natsembye ababisha ku rugamba rw'umuheto.
Abanshiye ibico nabaciyemo
Nsohoka nsanga Rwadukanakurinda

Banyita Ingombamihigo y'ishema ryinshi.
Dore ko nabyirukanye inyange
Inyambo idasubizwa inyuma,
Nitwaza amakuza akuza abahungu
Ngarika mu nkubiri mbasarika Rusokanayibisongo!

Ndi imanzi namaze ababisha,
Ndi intwari mpora ku rugamba menera intore.
Ndi indirima ya Semwaga Sengabo isarika abanyigimba.
Ndabaga  Imigani[SEP]Ndabaga ni umukobwa wabayeho ahasaga mu 1700, akaba mwene Nyamutezi mu Bwishaza mu Ntara y'Uburengerazuba (hahoze ari ku Kibuye). Ndabaga ngo yavutse ari ikinege, akiri uruhinja se aratabara.
Nta washoboraga kuva ku rugerero hatabonetse uwo kumukura. Byashoboraga gukorwa n' Umwana we w'umuhungu cyanwa undi muvandimwe we ariko w'igitsina gabo. Aba rero ngo ntabo Nyamutezi yagiraga, bityo akaba yaragombaga kuguma mu rugerero.

Amaze guca akenge, Ndabaga yatangiye kubaza nyina aho se aba, nyina akamusubiza ko aba mu rugerero. Ndabaga ati: "None se ko adataha?" Nyina ati: "Ni uko adafite umwana w' umuhungu cyangwa umuvandimwe wo kumukura."
Ni bwo Ndabaga yatangiye kwitoza imirimo ya gihungu, nko gusimbuka; kurasa; gutera icumu; gufora umuheto w' inkingi ndetse no kiwiruka, kugira ngo yategure kuzajya gucungura se ku rugamba.
Yitoje iyi mirimo ayimarayo, ndetse ajya no mu bacuzi kwimenesha no gushiririza amabere ngo atazapfundura hakagira uva aho amenya ko ari umukobwa intego ye ntayigereho.
Nyina yamubaza intego afite mu gukora ibyo byose, Ndabaga yaramusubizaga ati: None se ko ari jye uri mu kigwi cya data, nintiga byose azacungurwa na nde?"

Ndabaga amaze gukuka ubwangavu, abwira nyina ati: "Data yapfuye ntarakura, ndifuza kujya kumureba turamukanye, ndetse mucungure ku rugerero." Nyina ni ko kumupfunyikira impamba, ahera ko yikoma abandi banyabwishaza bagemuriye ababo ku rugerero.
Akigerayo, Ndabaga yasabye abahungu b' ikigero cye kumwereka Nyamutezi, baramumwereka bararamukanya, baribwirana, baranezerwa. Ndabaga ati: "Ese mubyeyi wabujijwe n'iki kujya mu rugo?" Se ati: "Mwana wanjye nabuze unkura kandi maze kunanirwa kubera ubusaza."
Ndabaga ni ko kumubwira ati ntuvuge ko ndi umukobwa, uvuge ko ndi umuhungu kuko imirimo ya gihungu narayize ndayimenya. Se ati: "Ubwo se iyo ushoboye ni nk' iyihe?" Ndabaga aryimurondorera. Nyamutezi ashaka kumuhinyuza, amuha umuhato ngo arebe ko ashobora kumasha, ni ko kumushingira intego.
Ndabaga arayimasha arayihamya. Amuha agacumu ati: "Ngaho tera hariya ndebe ko uhageza." Ndabaga aratera araharenza. Amuha abana bangana na we ngo basiganwe, Ndabaga abereka igihandure. Se ni ko kumushima cyane, amumurikira umuganga w' urugerero ati: "Nguyu umukura wanjye." Nyamutezi baramureka arataha.

Ndabaga yiga imyiyereko yari iriho icyo gihe arayimenya, maze aba intore ikundwa kandi ishimwa cyane kuko yitondaga ndetse akumvira mu byo bamuyoboyemo byose. Ibi byatumye aba intangarugero, ndetse atanga abandi kugabana inka nyinshi.
Abana bari kumwe na we ku rugerero bamugirira ishyari kuko abatanze kugabana inka nyinshi kandi aje vuba. Ab' iwabo bamuzi bakajya bajujura bati: "Ubonye Ndabaga ngo araturusha kugabana inka nyinshi ari umukobwa." Inkuru yaje kugera ku Mwami ko Ndabaga ari umukobwa. Umwami ni ko kumutumira ngo abyimenyere by' impamo, ni ko guhata Ndabaga ibibazo.
Ati: "Ndabaga uri umukobwa cyangwa uri umuhungu?" Ndabaga ubwoba buramutaha kuko yangaga kubeshya Umwami ngo bitamubera icyaha agata se mu mazi abira na we atiretse, kandi atinya no kuvugisha ukuri ngo atamubaza icyatumye aza mu rugerero. Umwami amurembeje ni ko guhitamo kumubwiza ukuri ati: "Ndi umukobwa." Umwami ni ko kumubaza impamvu yaje mu rugerero.
Undi ati: "Nabyirutse ntabona data, mbajije mama ambwira ko ari ku rugamba kandi ko adafite umuhungu wo kumukura, nanjye ni ko kwiga imirimo ya gihungu ngo nzamukure. Maze kuyimenya naje ngemuriye data, mpageze mubwira ko nize bihagije imirimo ya gihungu, mwereka ko nyizi bihagije hanyuma musaba kumukura, na we arabyemera kuko yabonye mbishoboye."

Umwami akimara kumva amagambo ya Ndabaga yahise atuma kuri Nyamutezi, amuhata ibibazo nk' uko yagenje umukobwa we. Nyamutezi yamwemereye ko ari umukobwa. Umwami ati: "None se icyatumye umureka akajya mu itorero ry' abahungu ni iki?" Nyamutezi ati: "Nyagasani nari nshaje, nsigaye meze nk' ishaka ryameze mu buro ari rimwe kuko nari nsigaye mu nsoresore njyenyine. Ikindi kandi nabonaga abishoboye"
Umwami ni ko guhumuriza Nyamutezi ati: Humura, umukobwa wampaye naramushimye kandi ndamusigarana. None witahire kandi ujyane n' inka zawe wari waramuhayeho ingishywa." Kuva ubwo Ndabaga ahita ajyanwa i Bwami arererwayo, amaze kuba inkumi Umwami araurongora, aramukundwakaza cyane.
Ndabaga akiza se amuvana mu izinga ry' ubukene yarimo, kandi kuva ubwo Umwami ategeka ko ibinege bidafite gikura bazajya babisezerera bigataha kuko ari igisebo kubona u Rwanda rusigaye ruhuruza n' abagore kurutabarira.

Kugera iwa Ndabaga, ni ukugera mu magorwa ku buryo umuntu yayambaza n' utari ngombwa ngo amuzigure. Iyo abantu babonye ibintu byagoranye cyane, mbese bigomba abagabo, ni ho baca umugani bati: "Ibintu byageze iwa Ndabaga."
Ukwezi kwa Nzeri  Imivugo, Urukundo[SEP]Kera habayeho umukobwa bamushyingira i Buryasazi.
Nyirabukwe agize ngo aramuhereza isazi yatetse, nyiramama wanjye aranga ngo iwabo ntibarya isazi.

Bukeye nyirabukwe yenda akabya ashyiramo isazi, arapfundikira ashyira atereka ku ziko.

Ahamagara umukazana we aramubwira ati «.œmwana wanjye, ngutwo utuboga twa Sobukwe, uramenye ntidushirire, ucanire neza, nguwo n'umunyu uze gushyiramo twe tugiye guhinga kure.»

Nuko nyirabukwe yegura isuka akurikira abahinzi mu murima.

Wa mugeni aherako yegera iziko aracanira.

Isazi zimaze guhwana, igihe cyo gushyiramo umunyu kigeze, awushyiramo, ageze aho yenda agati akozamo ararigata ngo yumve uko bimeze; akojeje ku rurimi, yumva biraryoshye.

Atereka akabya hasi agumiriza gukozamo agati arigata; akabya kamaze guhora, araterura arumika ku munwa, rwumirana ubwo!

Nuko yigunga aho agakono kamubayeho ingunga! Igihe cy'amahingura kigeze, birashyira nyirabukwe araza.

Ageze mu rugo ahamagara umukazana we ati «mbe nyamwari.»

Undi yitabira mu gakono, ngo «Huum.» Ngwino unture. «Huum»

Nyirabukwe ageze aho yinjira mu nzu asanga agakono kumiye ku mukazana we, aratangara ati «byakugendekeye bite?»

Undi abura icyo avuga. Nyirabukwe akamukuraho aragenda azana izindi sazi arateka, ashyiramo umunyu, igihe cy'ikaraba kigeze, ntiyirirwa abaza umukazana, amuhereza amazi arakaraba, kuko yari azi neza ko yavuye ku izima!

Nuko ashyira aho ngaho bararya.

Ngaho aho umugani wakomotse ngo «Ugiye i Buryasazi azimira nzima!
Isengesho rya Mwenengango  Imivugo[SEP]Ndate mugongo wampetse
Mpimbire Soko itagira uko isa
Uri Musego udasesereza
Wamvunyishiriza kwa Nyanja
Ukambera Umusare nta gisare
Ndakuzi kwa Mazinda
Kwa Ntamuzindutsi iyo
Warambundikiye mu ruturuturu
Umbera umuseso sinasuherwa
Kwezi kwera
Zuba rya kiberinka
Nyenyeri imurikira
Ntutuza gutanga
Ntukuba amaboko
Utura i Bambe hamwe na Tuze

Uri Basumbinabi
Nizigusange igongo
Zemera inganzo
Zisigurirwe isubyo ry'ibizisumba
Nibagusange abasumbirijwe
Basobanurirwe isoko
Ibasangiza n'ingeso
Isobanyiriza Sano

Usumbye itaka utatse hose
Sinakwitura itanga ryawe
Usumbye Mugarura
Sinagusumba nagusingiza
Museso utagira isano
Nzagutereka nk'igisabo
Mu rusika rw'ibiekerezo
Ngutaramire iteka
Igituma bandirimba  Ibyivugo[SEP]Umunsi umwe Gikeri yasohotse mu mwobo yicara imbere yawo, yota akazuba ari nako atumagura agatabi. Ntashya na we akomeza imihamirizo ye mu kirere, ariko bombi bakajya barebana. Kera kabaye Ntashya aramanuka asanga Gikeri.

Bararamukanya, baraganira, bigeze aho Ntashya ati, "ariko ibikeri mumaze iki? Mugize umwanda, mugize kutiterura aho muri, ari ibiba mu myobo ari ibiba mu mazi mwese muri kimwe! Aho uzi ukuntu mupfa umusubizo, rero uko babica wagira ngo ni ukuborora! Ngaho intumbi mu mayira, ngaho intumbi mu mihanda! Ese iyo mudapfa mutyo ubundi mwari kuzakwirwa he ku isi? 
Rero ngo iyo mugaramye mu mihanda muba mushaka abacamanza! Bahe bokajya! Urubanza muba mwarwiciriye kuko mwirangaraho. Harya icyo mugenderaho ngo ntawe ubajugunya ngo mugwe mureba igicuri? Naho twebwe intashya turi intore, imihamirizo yacu inogeye amaso kandi urupfu rwacu ni urw'ikirago."

Gikeri ati, "tashya uyu si umwanda, umubiri wacu koko wuzuye imvuvu kuko kamere yacu ari ko ibishaka. Naho iby'urupfu rwacu si ukwirangaraho, impanuka ntaho zitaba. Kutiterura kwacu ngira ngo nta wadusiga!" Ntashya araseka cyaneee! Ati, "ntawabasiga? Ubwo se urashaka kuvuga iki ?" Gikeri ati, "tuzasiganwe, ari mu igenda ari no mu igaruka, nzakwereka igihandure!"
Ntashya aremera. Gikeri ati, "ngusabye icyumweru cyo kwitegura, umunsi wagera tukavuduka, kandi ugomba kumenya ko twebwe ibikeri iyo dusiganwa tugendera mu bishanga."

Icyumweru gishira Gikeri abwira bene wabo ko yateze na Ntashya mu byerekeye gusiganwa. Gikeri ati, "nabwiye Ntashya ko twebwe ibikeri iyo dusiganwa tugendera mu bishanga. Bikeri rero murabe maso kandi si ngombwa kuva aho muri. Dore uko bizagenda: ibikeri mwese muzatumanaho maze Ntashya nahamagara ngo, "Gikeri", muti "ndi hano!" Ibikeri byose byo mu bishanga bitumanaho, inama iruzura.

Umunsi ntarengwa uragera, Gikeri ahagarara ku nkengero y'igishanga, Ntashya araza amwicara iruhande. Gikeri ati, "Ntashya tugiye gusiganwa, ariko nkwibutse ko ibikeri tugendera mu bishanga; aho uzajya ugera uzajye uhamagara uti, "Gikeri ugeze he?" Nzasubiza nti, "ndi hano!" Ntashya ati, "tugende wintera igihe, niba kandi wanga gukorwa n'isoni ubivuge noye kwiruhiriza ubusa!"
Gikeri ati, "tugende." Ntashya ati, "wantindiye." Gikeri yibira mu gishanga, Ntashya araguruka. Gikeri abonye Ntashya yandurutse, aragaruka yiyicarira imbere y'umwobo we, yinywera agatabi ati, "Ntashya genda ndaguhaye!" Ntashya arazimiza, si ukuguruka. Ageze imbere arahamagara ati, "Gikeri ugeze he?" Gikeri ati, "ndi hano!" Ntashya afumyamo, hashize umwanya arongera arahamagara yumva Gikeri aritabira kureee!

Ntashya ati, "binshikiyeho, ngiye gusigwa na Gikeri!" Arongera arahamagara. Gikeri yitabira inyuma y'imisozi itanu. Ntashya ati, "nguye agacuho, ahasigaye dusubireyo, maze ndebe ubwo butwari bwawe!" Gikeri ati, "nakubwira iki!" Ntashya arakimirana asanga Gikeri yicaye umudendezo n'ibitwenge byinshi. Gikeri ati, "ubu se aho Ntashya ntiwiboneye! Ubwirasi bwawe buzakugeza kuki?"

Mu kinyarwanda baca umugani ngo, "Uguhiga ubutwali muratabarana."
Gutukana kw'abashumba  Abakuru[SEP]Abashumba batukanira ku gasozi, baranguruye ijwi, batishisha. Baritukanira ubwabo, bagatukana kuri ba NYINA. Amagambo batukanamo usanga atondekanyijwe ku buryo bunogeye imvugo, kandi avugitse neza ku buryo wakekeranya kubyitiranya n'imivugo cyangwa n'ibyivugo.
Ubwo buryo bwo gutondekanya amagambo, ukabanziriza ku magambo adakanganye, ugaheruka ashisha, buba bugamije kurangaza ubwirwa, umureshyareshya, ngo aguhugireho, maze uze kumwandagaza atakwimye amatwi.

Iyo abatukana banzikanye, bifata ku gahanga, bakikandagira ku ivi, maze rukambikana. Muri uwo mwisuko w'urusakwe, kirazira gusubira mu gitutsi undi yagututse; kirazira gusubira nawe ubwawe mu cyo wigeze kumutuka; gusubiza ngo, "na we" byo bigaragaza ubugwari, bigaragaza ko ibyo wari uzi bimaze kugukamana.
Ubundi ibitutsi biza byisukiranya, byivunderezanya agatebezanyo, ubanjwe agahita asubiza, atabanje gushakisha. Iyo bitabaye ibyo rero, umwe mu batukana agatangira kwiyumvira ashakisha icyo ari busubize. aba atangiye guteba no gutatira umwisuko w'injyana.

Icyo gihe uwo batukana akora iyo bwabaga maze akazikura utwari dusigaye mu nganzo ye; akamudubika, akamwungikanya ho ibitutsi ari cyo kigatagaza intanga-muganzanyo. Ababyumva bati, "araguhomeye, ntuzamusubire!"
Kuva ubwo undi ntiyongere kuryebuza akarimi, akanuma, akazanacukira aho kongera kwigera n'umurusha inganzo ifite ibivumbikisho bisumbye iby'iye.

Abajya gutukana barasemburana: barahamagarana ngo, "yewe shahu we!" bagakurikiza igitutsi. Bahera ku bitutsi byoroheje, bakagenda benyegeza mo ibikaze. Abatukana baba bahagaze ihirengeye ku musozi iteganye, bifata ku gahanga, bakikandagira ku ivi, bamwe bati, "abaha n'aha abannya mu mazi bakayavoma ayeyeyeyeyeeeeee..." 
Abandi nabo bati, "ab'aha n'aha abaca mu cyuho bakarya imyavu ayeyeyeyeyeye...."

Umwe ngo: 
- Yewe shahu we, ndagutuka ngutokoze ndagutuka utatabe ujye gutora ubutu u bwo gutera mu gatuba ka nyoko.

Undi ngo:
- Yewe shahu we, umpangare nguhangare nkomeretse nyoko muri baguname yakunyaye.

Undi ngo:
- Yewe shahu we, ngutuke nitangiriye itama nyoko aragata inganga ya mbere.

Undi ngo:
- Yewe shahu we, umuswezi wa nyoko ni nyokorome.
- Uragaseka bayisoka nyoko.
- Ntukabure icyo urisha umutsima nyoko yicariye inyama.
- Gakubitane agatugu n'agatuba ka nyoko
- Gatsitare ku mabya ya so ukubite amazuru mu gatuba ka nyoko
- Gacumite nyoko umucuritse numucurura umuce rugongo.
- Nyoko aragasura so yase inkingi imbaragasa zimutonda ku nkaka.
- Nyoko aragakubita akabuno imbere y'intore.
- Nyoko arakagurana impare impamba.
- Nyoko arakagurana injuma injumbure.
- Nyoko arakagurana imboro imbogeri.
- Nyoko arakagurana umushino umushongoro.
- Nyoko arakagurana igituba igitoke.
- Nyoko arakagurana umusururu umusundi.
- Nyoko aragatera inogo aho so yateye imboro.
- Nyoko aragakuna umwe ukwire u Rwanda.
- Nyoko aragapfuna aguhereza nakuna umukururire.
- Nyoko arakabyara inzingo abarize izuba imbere y'iziko.
- Nyoko aragashimisha imishino imishishi.
- Nyoko arakihara inkuru mu nkanka z'agashino.
- Nyoko aragasimbuka umuseke umusambi umusumire agashino.
- Nyoko arakagusasira umusambi umunyunyuze imisundi.
- Nyoko arakwicwa n'inkarasundi ya nyogosenge itagira utuzi na tunzinya.
- Nyoko arakicarira igishyitsi rugongo ite igishishwa.
- Nyoko aragatagataga atambane n'agasiga abanje guta rugongo.
- Nyoko arakimana urujigo n'inkondo ya rujoka n'ikirumiko mu maguru.
- Nasanze nyoko asekura injuju musekura inkaka musatura injuma.
- Nyoko arakicara kuri Karisimbi mu Mikeno imishino ishoke isoko rya Bizige.
- Nyoko arakantuma i Nyarugenge ngaruke namenye ubwenge nkubire ubuhiri hasi nkure ubutini bwa so.
- Nyoko aragakoma umubanga na wo umubanga ukome ikijabari na cyo ikijabari gikome icyugu na cyo icyugu cyugumbire injunga y'injuma ya nyoko.
- Nyoko arakamanuka kuri Mbogobogo ahetse imboro i mugongo yicumbye rugongo nagera mu kabande anyweshe agashino amazi.
- Nyoko aragahena mu gahinga mpenengeze yo agahindu mukure inyama y'abahigi nyimwambike mu gahanga.
- Nyoko aragakubitwa imbarimbari mu mbariro z'amatako rugongo yikube bayikubite ikirumiko cyarumutse nyogokuru mu gitungu cyaboze.
- Nyoko aragakubitwa imarusate mu rusundi rw'urumane.
- Nyoko aragakubitirwa aho yahinze yikuburire aho yaneye.
- Nyoko aragacibwa "rubanza-kwicara".
- Nyoko aragacibwa icyo akuba yota.
- Nyoko aragacibwa ingabo ikingira amagara.
- Nyoko aragacibwa akatsamurira ka nyenyeri kanyenyeretsa imvura ikagwa.
- Nyoko aragacibwa urutezo urutuba rumatane n'innyo.
- Nyoko aragacibwa agashino n'agashibutse imbeba zikarye n'akagiye kubara inkuru inkuba igakubite.
- Nyoko aragacumitwa n'uwo acukije wa rucantege ayimucire mo.
- Nyoko aragacumitwa n'agasamunyiga agasigaye ifuku zikarye ubukobora.
- Nyoko aragacumitwa na Bicumunyu bya Gacumba ntacugita angana amaseke yo kuri Mwogo.
- Nyoko aragacumitwa na Biraciye imbwa y'umuzungu icuga ubutitsa ikamucugita ubura bukaza bwanga kuza ikajya kubwenda iyo bwagiye.
- Nyoko aragacumitwa na Biraciye imbwa y'umuzungu icumita cyane yamucugita amaraso akaza mu bisigati bya rugongo.
- Nyoko aragacumitwa acugusa umwoyo na bwo ubuzutu buvuza impanda, na yo rusake ibudondanga na bo abatware baca urubanza na yo rugongo ijya guhanuza.
- Nyoko aragacumitwa ku musange na wo umusonga umumene ibere na wo umusambi usokoza isunzu na yo sakabaka ijya guhanuza.
- Nyoko ni ngungu nyina wa ngurube agira imisundi magana inani.
- Nyoko ni ngungu nyina wa ngurube agire imisundi iziko kwerera bakayizirikana ku mizibaziba bayizitura ikamara abantu.
- Nyoko ni nyirarubangabanga rwa nguye-i-mwonga namubanguriye akiri umucuko n'ubu aracyacumba umwotsi mu gashino.
- Nyoko ni nyirakigumbagumba cya ngumba y'ibwami kibona imboro kikasama cyayibura kikiheba ongera untuke mushino wa nyoko.
- Nyoko ni rwoza mbehe rwa mbogeri nta kabi kamurenga arengurwe n'umusonga mu nsina y'umusundi hejuru ya rugongo.
- Iyarinze ni yo yima: nyoko arakimira ku mezi nk'intama.
- Iy'imbumbe iy'imbumburi iya rukara rwa Mbonyi iyo nyoko ambonye n'imboro yanjye agire ati: mbaaa.
- Nyoko arakimira ku rubariro abyarire ku rumambo.
- Nyoko naramusweye arusha rusizi kuvubura.
- Ko nyoko yambwiye ko atarya ingurube yunama nkabona ibinono.
- Nta ko ubukene budatera n'ingobyi y'umwana iraguma: nyoko arakaguheka mu muguta w'imboro ya so.
- Nta gati katamera amashami: nyoko arakamera agashinge mu gashino.
- Nyoko naramuhoranye naramutunze, naramuteruye ndayimutera asuka imitezi.
- Nyoko arapfapfana arapfayongwa araca imivovo n'imiravumba arakora hirya agakora hino yahena inturo zikamunyaza.
- Kuri diridiri kuri dirimba kuri cuga bacumite nyoko araneye.
- Fata agaheto mfate akandi tujye kurasa imisure yayogoje imisundi  ya nyoko.
- Hakurya zirakuka hakuno zirashoka ziri mo rutara rw'abatanazi, nyoko aragatanaga umushino mu murya w'inanga.
- Cyakurukuru cyakurumba nyoko aragakurunga umushino mu ivu.
- Ku mutututuru ku mutukuza-nyoni imisure yamaze imishino ya nyoko.
- Ku mushikishiki ku mushikura-nkoni wa rusabaganya imishino ya nyoko irava imiregesho.
- Cyakurukuru cyakurumba icyana cy'inuma cyacumise nyoko akiri umucuko n'ubu aracyacumba umwotsi mu gashino.
- Ku munyegenyege ku munyegerezo ku mudakubitwa kwa Rugaju irashya irashyukwa nkayisokasoka nkayisongora nkayisiga ivu nkayisoka nyoko muri baguname yakunyaye.
- Iy'ikijugujugu iy'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka mu binugunugu bya rugongo rwa nyoko.
- Iy'ikijugujugu y'ikijangati Jarubeti na Mageragere nkayifata nkayisongora nkayisiga ivu nkayirenza so nkayisoka nyoko muri bwa busa bw'imisundi ye.
- Namanutse kuri Rukirage nikoreye ibikenyeri nsanga ibikeri bigonga mu gashino ka nyoko.
- Navuye i Murera ndi umugabo ntaha i Busozo kwa Ndagano nsanga nyoko aratambikije mukubita imboro arabandagara mwongeye indi aratembagara mwongeye indi arakumbagara nti byuka uyirye uba uswewe na so muri ubwo busa bunuka agasu (cyangwa cucu).
-   Ndi akamarimari ndi akamara-magambo
    ndi inyana ya bugondo
    icumbagira itarwaye 
    nicotse mu inshamba
    nkura intare ikinono
    ncyambara mu misundi
    ngarutse nkura nyoko rugongo.

Iyo abatukana banzikanye, usanga bizihiwe, ndetse n'ababyumva ugasanga bahimbawe kuko iba ari imihigo mu yindi, buri wese arwana ishyaka ry'icyubahiro cye cyangwa cy'abe, yandagaza icyubahiro cy'uwo batukana cyangwa icy'abo uwo batukana arengera.

Yego na none "nimusigeho" y'abakuru cyangwa "bano bana barerewe he" ntibura; ayo magambo y'abasheshe akanguhe asa n'agaya iyo mvugo, aba ashingiye ku rwiyerurutso.

Gutukana, byizihiraga abana batarava mu bugimbi, bikizihira abashumba. Iyo umuntu amaze kugimbuka, ibyo gutukana aba acanye na byo, yaba anabigize bikitwa ubukunguzi.
Utazi ubwenge ashima ubwe  Imigani[SEP]Iyi ni inkuru ya Ngede, Inyoni y’ubuki, n’umuhungu muto wigisambo witwa Gingile. Umunsi umwe ubwo Gingile yari hanze ahiga yunvise uguhamara kwa Ngede. Umunwa wa Gingile watangiye kuzura amerwe kubw’igitekerezo cy’ubuki. Yarahagaze yunviriza yitonze, ashakisha kugeza ubwo yunvise injwi ry’inyoni mu amashami hejuru y’umutwe we. “Chitik-chitik-chitik,” akanyoni gato karavuga, ubwo kagurukaga mu igiti kacya mukindi. “Chitik-chitik-chitik,” karahamagara, gahagara rimwe na rimwe kugirango kamenye ko Gingile yagakurikiye.
Nyuma y’igice k’isaaha, bageze ku igiti kinini. Ngede yasimbukaga mu amashami karakaye. Karangije gaturiza ku ishami rimwe, gahanga umutwe kuri Gingile nkaho kavugaga ngo, “ngiki! Ngwino nonaha! Niki ugitegereje?” Gingile ntiyabonaga inzuki habe nimwe ari munsi y’agiti, ariko yizeraga Ngede.
Ubwo Gingile yashyize hasi icumu ryo guhiga munsi y’igiti, akusanya ibishara byumye acana umuriro muto. Umuriro urimo kwaka neza, yashyize inkoni ndende hagati mu umuriro. Iyi nkoni yarizwiho gukora umwotsi mwinshi iyo kiri gushya. Yatangiye kurira, afashe mu amenyo impera itari gushya.
Bidatinze yunva ukuduhira kw’inzuki zihuze. Zinjiraga zisohoka mu igitsinsi k’igiti - ikiva cyazo. Ubwo Gingile yageraga mu ikiva yajombye impera iriho umwotsi mu umwobo. Inzuki zirukankiye hanze, zirakaye. Zagurutse zihunga kuberako zitakunze umwotsi - ariko ntizagiye zitabanje kumudwinga.
Ubwo inzuki zari zagiye, Gingile yashyize ibiganza bye mu icyarire. Yasohoye ibishashara by’ubuki byuzuye intoki, binjera ubuki n’ibyana byinzuki. Yashyize ibishashara muri igifuka yatwaye ku urutuku, atangira kumanuka igiti.
Ngede yarebye yishimye yishimye buri kimwe Gingile yakoraga. Yari itegereje ko ayisigira igishashara k’ishimwe. Ngede yagenze kuva mugiti ijya mu ikindi, yegera hasi y’igiti. Birangije Gingile yageze hasi y’igiti. Ngede yicaye ku urutare hafi yumuhungu itegereza igihembo cyayo.
Ariko, Gingile yazimije umuriro, aterura icumu rye atangira kujya imuhira, atitaye ku inyoni. Ngede ahamagara arakaye, “VIC-torr! VIC-torrr!” Gingile arahagara, ahanga amaso aka nyoni gato araseka cyane. “Urashaka ubuki, nshuti yange? Ha! Nakoze akazi kose, nadwinzwe. Ni iyihe mpanvu nasangira ubu buki mwiza nawe?” Arangije aragenda. Ngede yari arakaye cyane! Ibi sibya uko yagafashwe! Ariko yari kwihorera.
Umunsi umwe nyuma y’ibyumweru byinshi Gingile nanone yunvise uguhamagara kwa Ngede. Yibutse ububuki buryoshye, akurikira inyoni nanone. Nyuma yo kuyobora Gingile ku impera z’ishyamba, Ngede arahagara iraruhukira mu umunyinya (ugira amahwa). “Ahh,” Gingile aratekereza. “Igiva kigomba kuba kiri muri iki giti.” Byihuse yakoze umuriro muto, atangira kurira, n’igiti cy’umwotsi mu amenyo. Ngede arica arareba.
Gingile aurora, yibaza impanvu atunva uguduhira gusazwe. “Birashoboke ko ikiva kiri kure mu igiti,” yaribwiye. Yazamutse irindi shami. Ahuza amaso n’ingwe aho kubona ikiva! Ingwe yari irakaye cyane kubera gukangurwa. Yafunze amaso yayo, ifungura umunwa wayo yerekana amenyo yayo manini asongoye cyane.
Mbere yuko Ingwe yagasharatuye Gingile, yamanutse igiti yihuta, ihusha ishami yikibita hasi avunika akagombambari. Agenda avumbagira yihuta bishoboka. Ku ubwamahirwe ye, Ingwe yari igifite ibitotsi ntiyamwirukankana. Ngede, akanyo k’ubuki, kari kihoreye. Na Gingile yize isomo rye.
N’abana ba Gingile iyo bunvise inkuru ya Ngede baha icyubahiro akanyoni gato. Buri gihe basaruye ubuki, bibuka gusiga akanyoki k’ubuki igice kinini cy’igishashara!

Umutindi utarara ubusa  Imivugo[SEP]Rimwe, Abanyarwanda bari mu rugerero rwa Mageragere h' i Kigali cya Mwendo mu karere ka Butamwa.

Bucyeye Cyilima Rujugira ajya kubasura, ahageze arababaza ati «igituma mudashotora u Bugesera ngo twigerageze ni iki?»

Babijyamo, bemera kubihubukira nta mana yeze.

Cyilima ubwe yiyemeza kuba umugaba. Bucyeye barashibura, baratera.

Ingabo z' i Bugesera zitwaga Imanzi zibibonye zityo, zemeza Nsoro kuzibera umugaba nka Cyilima, ariko bajya inama yo kudashoka barwana n'Abanyarwanda.

Abanyabugesera bakagenda bahunga Abanyarwanda amayembayembo, nabo Abanyarwanda bagakeka ko ari ukubahunga byo kubatinya.

Bageze ku musozi witwa Gihinga, Abanyabugesera baca ibico, bakubira Abanyarwanda hagati, babatera icyorezo kibi.

Ingabo z'u Rwanda zitwaga Imanga zibonye zisumbirijwe, zisigaye hagati y'urupfu n'umupfumu, zambura Rujugira umnuheto we, kugira ngo adakomeza kurwana.

Zimaze kuwumwambura, ziminjiramo agafu, zatra urukubo, zikwirwa imishwaro.

Cyilima ariruka Nsoro amwomaho.

Cyilima amaze kubanikira kuko ngo yatebukaga cyane, agera ku mukoke mugari, awusimbutse arateba ntiyawuzimiza, akubita ikirenge ku rutsike rwo hakurya, ikiguja cyawo kirarimbuka kimurunduriramo.

Ubwo Nsoro aba arahashinze, amuhagarara hejuru abanguye icumu.

Abonye Cyilima yihebye, amugirira impuhwe kuko mbere babanaga neza. Ati «vamo vuba nguhishe Imanzi zitaragushokeraho!» Cyilima avamo, ariko ubwoba ari bwose, akeka ko amushuka. Nsoro amuhisha mu mwobo, arenzaho ibyatsi.
Ni yo mvano yawa mugani ngo «aho umugabo avuye undi atereraho utwatsi.»

Imanzi zigeze aho Nsoro arazirindagiza, ati «nimuhogi twigendere, Abanyarwanda ni abahanya, Cyilima yansize!»

Amaze kwikubura n'Imanzi ze, Cyilima asohoka muri wa mwobo, yiruka amasigamana ijoro ryose.

Atungutse iwe mu Ruhango rwa Kigali, asanga rubanda bajumariwe, bagira ngo yapfuye.

Bamukubise amaso barishima, bakoma akamo batera hejuru, bamwe bati «Imana iruta Imanga» Ubwo bashaka kuvuga ingabo ze zitamukuye mu mazi abira.

Abandi bati
«Imana iruta Imanzi!» kubera ingabo za Nsoro zitifuzaga kumusonera.

Abandi na bo, abashaka kuvugira icyarimwe ko Imana iruta ingabo zose, ari Imanzi za Nsoro, ari n'Imanga za Cyilima n'izindi zose iyo ziva zikajya, bati:
«Imana iruta ingabo, kuko ariyo yonyine yakuye Cyilima mu nzara z'Imanzi za Nsoro, Imanga ze zimaze gusumbirizwa.»

Nuko iyo migani yose ivuga kimwe uko ari itatu isakara mu Rwanda.

Abubahuka bati «Imana iruta Imanga.»
Abahinyura bati «Imana iruta Imanzi.»
Abakomatanya bati «Imana iruta Ingabo.»

Si Njye wahera hahera umugani.
Imbwa  Uturingoshyo[SEP]None kibwana wateganije ingata,

Bagutekera inturo,

Ujye uhora urunduka mu kyuronda imikara !

Uhiga impara urenza n’imparangu,

Rukamba aho urutira byose,

Umenya gutaha imyobo !
Inturo y'umujinya  Ibyivugo[SEP]Ndi inturo y'umujinya yarutigerera igicuku
yenze ibara ry'igishwi n'ikibiribiri
ihirika mu rubingo iheruka gukoma ejo
nitwa CYARADAMARAYE
Icyivugo cya Mahingura-Impunyu yo mu Rugezi  Ibyivugo[SEP]Ubukene, kutareshya, ubutindi.
Kubura inkwano; kereka batangiye ubuntu, cyangwa gutenda. Kubura aho acyura umugore, kutubaka.

Izo mpamvu zose bagombaga kuzitekereza bajya gusaba no gusa­ bwa. Umugeni ni uw’umuryango, ntibahubuke bajya gusaba.
Bago­mbaga kwitonda cyane, kuko umuryango utaremya urugo ni igitutsi mu banyarwanda.
Abajyaga gusaba babanzaga kwitonda, kwitegereza, kugisha inama.

KURANGA.
Kumenya umugeni cyangwa
Kumenya umuhungu usaba umugeni.

Kera umuhungu n’umukobwa ntibabonanaga cyane, keretse abatu­ ranyi. Ababyeyi bihatiraga gushyingira heza, gushyingira neza, kubaki­ ra abana koko, bigatuma bashandika mu nshuti alibo bahamya, bago­ mbaga kubaza neza, kwirebera ubwabo, gushungura, gusesengura, hanyuma bakazashyikiliza ubutumwa ababyeyi bombi.

Umuryango w’umuhungu watoranyilizwaga n’abarangaga bawo, umuryango w’umukobwa, watoranyilizwaga n’abarangasa bawo.
Abo bantu bakuru bazi kureba, kwitegereza, bashobora kurenza abasore bombi kubona neza.

Ikindi ntawashingirwaga aho atazi, aho adafite umuntu we. Kuko umuranga cyangwa inshuti cyangwa uwawe, niho ababyeyi bashoboraga kwoherezayo umuhungu cyangwa umukobwa kwa kanaka kwa Nyira­ kanaka, akamara iminsi, ibyumweru, akirebera uwo bamusabira cya­ ngwa umusaba. Yashima akemera yamugaya agahakana, Yemeraga yuko yabonye, yashimagauko yanyuzwe.

lbyo byose bamaze kubigenzura, niho bashoboraga gusabwa cya­ngwa gusaba.
Imilyango yombi yalitondaga, ikabaza, ikagisha inama bakazemera gushyingirana bamaze gutekereza.

Aho duhuliye n’imico y’ahandi, cyane cyane iya kizungu na gi­kristu, abasore bashaka gushyingirwa, nibo birebera ubwabo, nibo bihitiramo uwo bazabana.

Bashoboraga kureba umusore w’ikiremba, bakamenya umukobwa udashobora kuzabyara, kuko bamènyaga ibimenyetso: Impenebere, impa, ikiremba. Bamenyaga umusore w’ikiremba udashobora kwubaka. Umuranga yagombaga kumenya ibyo byose, akazasohoza ubutumwa neza. Noneho ababyeyi bakazabona kujya gusabira umuhungu no guta­ nga umugeni.

Ikindi ingo zo ha’llbere zararamaga, ntibahubukaga, nko kuli iki gihe. Abakuru nabo bagombaga kumva ko abasore bagomba kugira uburenganzira, ubwigenge bwo gutoranya uwo bazabana, «Urugo rwu­ bakwa na babili».

lcyakora guhubuka by’abasore n ‘inkumi ntibikwiye. Ndetse byaba byiza ababyeyi n’inshuti, bashoboye kubimenya batarasaba cyangwa bataremeranywa.

Ntabwo du’kwiye guseka no gusebya abakurambere bacu, nabo bahitagamo;barareberwaga,kuko byabagaho ko umuhungu abenga umu­ kobwa batarasaba cyangwa bamaze gusaba. Ndetse n’umugeni yarabe­ ngaga atarashaka. lbyo byaliho koko nibo bashoboraga gushima uwo bazabana, bakabenga batarashakana, byerekanaga ko bagenz4faga na bo. Uretse ko batabivuganaga ku mugaragaro, bali bafite intumwa ziba­ korera anketi nyazo.

Haba n’ubwo bimana umugeni, kubera imhamvu zivutse nyuma y’isaba. Icyo gihe iwabo w’umukobwa, basubiza abali barasabye ibyabo byose.
umusaza n' abuzukuru be umugani  imbaraga ziri ukwibumbira hamwe[SEP]Umusaza yari afite abuzukuru batatu b'abasore; abo bana ntibumvikane, ahubwo iteka bagahora batongana. Sekuru yabireba bikamubabaza cyane.
Bukeye arababwira ati Â«bana banjye, mujye mubana neza ntimugahore mupfa ubusa.» Abasore bawe ntibabyiteho bikomereza umwiryane wabo.

Umunsi umwe, umusaza amaze kubona ko kubabwiza ururimi ntacyo bimaze, yigira inama yo kubaha urugero.

Niko kubihererana, nuko yenda inkoni eshatu, akurebera n'umurunga ukomeye cyane, maze arazihambiranya.

Arangije. Arababwira ati «ntimureba izi nkoni uko ari eshatu; mukabona n'ukuntu zihambiriye cyane? Umva ko muri abasore, mukaba mufite n'imbaraga nyinshi, mbarahiye ko nta n'umwe washobora kuzivuna!»

Ba basore barisekera, barangije baramusubiza bati «uzi ko nta n'umwe uturusha imbaraga kuri uyu musozi, none ubwo busa ni bwo bwatunanira? Twagize ngo ni n'ikindi uduhamagariye! Yewe gusaza ni ugusahurwa koko.»

Umusaza ati «ngaho nimugerageze, ndebe ak'ubwo busore bwanyu!»

Ba bahungu uko ari batatu bakuranwa za nkoni zihambiriye. Bagerageza kuzivunisha amaboko, birabananira, bashyira ku mavi biba iby'ubusa.

Nuko umukambwe na we uko yakabitegereje aboneraho maze arabaseka cyane, arangije arababwira ati «ntiduhwanyije imbaraga, muruzi uko iminsi yangize; ariko kandi, ibyo ntibyambuza gushobora kuvuna izi nkoni zabananiye muri abasore!»

Abahungu bariyamirira cyane bati «mbese noneho uri mu maki sogoku? Uzi ko umaze gusaza koko? Ubona ko icyatunaniye ari wowe uri bugishobore kandi uruzi ugeze mu zabukuru? Have wikwirirwa wiyumya, ntiwabishobora.»

Na we ati «muraba mureba.»

Nuko umusaza agufatira za nkoni, arazihambura, maze agafata imwe imwe akayikonyora.

Hanyuma abwira abuzukuru be, ati «bana banjye uko mumaze kubibona, kugira ngo nshobore kuvuna izi nkoni kandi ubwanyu zabananiye, nabanje kuzihambura, kuko zikiri hamwe zari zikomeye.Namwe rero nimutandukana, umwe akaba ukwe, undi ukwe, mugahora muryana, abanzi banyu bazaboneraho maze babagirire nabi.
Naho nimwibumbira hamwe, mbese mukumvikana mukaba abavandimwe nyabo, ntawe uzabatinyuka, ahubwo rubanda bazajya babareba babatinye, maze babubahire icyo.»

Ba buzukuru bamaze kubyumva, bigira inama yo kwiyunga, amahane ashirira aho.

Ndetse n'ubabonye, ugasanga abubashye kandi yifuza kubigana.

«Ababiri bishe umwe.»
Basebya ba Nyirantwari  Ibyivugo[SEP]Rwirahira, imfizi yo mu basare
Ndi Ruvunywa inturire
Intambara imaze kurema
Mwene Rugayimpunzi.
Ndi ishami rya Rwasa
Nasa amabare.
Ni jye kigabo kinini
Gikingirije abarwanyi
Gikingiye abanyabwoba.
Ndi inshongore y'umugoboka
Nugumbira induru.
Nishe Rwantonga rwa Bihogo
Twiharikaniwe ku mugezi wa Mugoboro.
Niciye Rutete
Rutangira irabyumva.
Niciye Mpinga
Mpinda irabyumva.
Imbwa Na Nyiramuhari  Inkuru y'imbwa nyiramuhari zakoreraga umugabo sakabaka[SEP]Imbwa na Nyiramuhari byakoreraga Sekamana. Zamuhigiraga ku manywa.Nijoro zikararira urugo rwe.Buri mugoroba Sekamana yaryaga inyama. Naho Imbwa na Nyiramuhari akaziha amagufa gusa.Umunsi umwe Nyiramuhari abwira Imbwa ati, "Tugomba kwanga agasuzuguro ka Sekamana. Reka tumutoroke twigendere." Ariko kubera ko Imbwa yubahaga Sekamana ikanamutinya, yahisemo kuhaguma. Naho Nyiramuhari irigendera.Mu mwanya muto, Sekamana aza kubona ko Nyiramuhari yigendeye. Abaza Imbwa ati, "Wa muhigi wanjye w’intwari ari he?" Nuko Imbwa imubwira uko byagenze.Kuva ubwo Nyiramuhari ntiyagarutse mu rugo. Ubu Nyiramuhari asigaye ahiga wenyine akarya inyama yihigiye.Naho Imbwa yo n’ubu iracyarya amagufa.
Urumuri n'umwijima  Imigani[SEP]Umunsi umwe izuba ryahuye n'umwijima, riti, "mbese nka we uba ushaka iki mu gihugu, ntuzi ko abantu bose bakwanga, ibintu byose bikugaya? Impamvu yo kwibonekeza uyikura kuki? wahura n'izuba nturive imbere?
Ibintu byose ni jye byifuza nijye bicikira, ni jye bikunda. Ndatunguka byose bikampa impundu. Inka zikahuka, umugenzi agafata inzira, umuhinzi akajya mu murima, inyoni zikabyuka. Nka we se weguye ujya he?"
Umwijima uti, "Shyuuuu! Ibyo uvuze Zuba ubitewe n'iki? Ugize ngo uranduta kandi ari jye waguhaye izina? Iyo ntaba umwijima ni nde wari kumenya yuko uri izuba? Ukwikuza kwawe kwaguhimbiye ikinyoma ngo ukundwa n'ibintu byose!
Jyewe ndakwanga, nanga abikuza, kandi n'ibintu byose birakwanga, kubera icyocyere cyawe cyabimaze kibibabura. Uretse n'ibyo nta kintu kigukunda wampaho umugabo.
Niba utanyuzwe, cyo tujye kureba ikidukiranura umva ko wikuza ngo uranduta, undutisha iki? Ko ushaka abagenzi, ntariho bacyurwa na nde mu icumbi? Abahinzi baruhuka gihe ki? Si jye ubacanira indaro ngahemba abakozi, kandi nkabaruhurira bakaryama? Ngo tugende turebe icyatumara impaka."

Biragenda, umwijima ubona impyisi, ubwira izuba uti, "ndaguha abagabo batatu, uwo mu nyamaswa ni uyu. Hasigaye uwo mu nyoni n'uwo mu bantu. Cyo wa mpyisi we ntubere, niba ukunda izuba bivuge, niba kandi ari jye ukunda ubivuge."
Impyisi iti, "jye nikundira umwijima!" Umwijima uti, "ntakubwira Zuba yuko ukwikuza kwawe kwaguhimbiye ibinyoma! Uwo ni uwa mbere!" Izuba riti, "hoshi va aha nta rubanza rwo gucibwa n'impyisi!"
Biragenda bisanga igihunyira. Umwijima uti, "cyo na we nyoni dukize kandi imanza zacu ntiziruhije, ni ukwihitiramo. Ari izuba ari jye, ukunda ikihe?"

Igihunyira kiti, "kera nari mfite amaso meza, ubwo muruzi yahindutse imituku ni izuba. Ryayarashemo impiru, iyo ntakugira riba ryarampuhuye!" 
Umwijima uti, "ntiwumva kwikuza kubi! Hoshi dusange abantu noneho ugende ubwerabwera!" Biragenda bihura n'umujura ati, "izuba ni umwanzi wanjye, ndubaka rigasenya. Naho wowe, ngukundira yuko ntunga ngatunganirwa."
Umwijima uti, "ahooo! Sinakubwiye ko nta mukunzi ugira; ari wowe ubwawe wikunda,ukikuza. Reba rero aha amaboko make aterera imico myiza, none mba nkwivunnye. Shyuu, ukava iwanyu mu ijuru ngo uzanywe no kunyirataho!"

Izuba riracemerwa. Rigiye kugenda, agacurama kati, "umwijima waguhenze ubwenge, abagabo waguhaye ni inshuti zawo gusa, genda wange abo bagabo, uguhe abandi. Nukumpaho umugabo mu nyoni ntuzange, kuko nguruka; nukumpaho umugabo wo munyamaswa urashime, kuko nonsa abana nka zo.
Umugabo wo mu bantu, ushime umukannyi ubarira impu n'inkanda, ni we wanga umwijima." Izuba riragaruka ribwira umwijima riti, "abagabo wampaye ndabanze, mpa ahubwo abandi. Nuramuka wanze, ntunsindira aha tuzagera ku Mana." Umwijima uti, "hoshi dusange Imana idukize, nta bandi bagabo nguhaye!"
Biragenda no ku Mana, birapfukama biraramya biti, "Nyagasani dukiranure, utubwire urusha undi akamaro." Imana iti, "mwembi mugira akamaro, ntakitagira akamaro ndema!

Ubwiza bw'umubiri bugaragazwa n'izuba, ariko umutima witonda ukagaragazwa n'umwijima ni cyo gituma bamwe barata ubwiza ku manywa, mu ijoro bagakora bupyisi, bakaba inyamaswa mu zindi. Nimugende muturane. Kandi nimugirirana izima, uzashobora kwimura undi azamwimure, nabinanirwa mubane."
Izuba rikura ubwatsi, riherako rigerageza kwirukana umwijima. Umwijima uhungira mu nsi. Nuko bacana, umwijima ugahunga, umuriro wahwama umwijima ukigarukira. Ngaho aho byaturutse ko umwijima uhunga urumuri.
